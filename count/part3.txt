<1 DC><S 1293><L 1>
-DECRETI
PARS TERTIA
DE CONSECRATIONE+
<2 1> -DISTINCTIO I.+
-GRATIANUS.+
<4 1> -[C. I.]+
<T T> "De ecclesiarum consecratione, et missarum celebrationibus
non alibi quam in sacratis Domino locis absque magna
necessitate fieri debere, liquet omnibus, quibus sunt nota noui
et ueteris testamenti precepta."
<4 2> -[C. II.]+
<T T> "Tabernaculum enim Moysen Domino precipiente fecisse et
sacrasse, cum mensa et altari eius, et ereis uasis et utensilibus
ad diuinum cultum explendum legimus, et non solum diuinis precibus
ea sacrasse, sed etiam sancti olei unctione, Domino
iubente, perlinisse nouimus. Qualiter autem hec facta sunt,
et non alii ipsa sacra, quam sacerdotes sacra unctione
delibuti, Dominoque cum uestibus sanctis sacrati, et Leuitae tractabant,
ferebant, erigebant, et deponebant, in ipsis institutionibus,
que iubente Domino per Moysem conscriptae sunt, in lege
Domini reperitur. Qualiter ergo Dauid piissimus regum amplificauerit
cultum Dei, et templum Domini edificare uoluit,
sed propter multum sanguinem, quem effuderat, prohibitus
est, et ipse expensas collegerat; Salomon quoque filius
eius, quod ipse facere optauerat, iubente et auxiliante Domino
perfecit, et templum cum altari, et reliqua ad diuinum
cultum peragendum consecrauit, in libro Regum legitur.
-@. 1.+ Fecit ergo Salomon in tempore illo festiuitatem celebrem,
et omnis Israel cum eo, multitudo magna ab introitu Emath
usque ad riuum Egipti coram Domino Deo nostro septem diebus
et septem diebus, id est quatuordecim diebus, et in die octauo
<S 1294><L 1> -1294+
dimisit populos. -@. 2.+ Iudei ergo loca, in quibus Domino
sacrificabant, diuinis habebant supplicationibus consecrata, nec
in aliis, quam in Deo dicatis locis, munera Domino offerebant.
Si enim Iudei, qui umbrae legis deseruiebant, hec
faciebant, multo magis, quibus ueritas patefacta, et gratia
et ueritas per Iesum data est, templa Domino edificare, et,
prout possumus melius, ornare, eaque diuinis precibus, et sanctis
unctionibus suis cum altaribus, et uasis, uestibus quoque et reliquis
ad diuinum cultum explendum utensilibus deuote et solempniter
sacrare, et non in aliis, quam in Domino sacratis ab
episcopis, et non a chorepiscopis (qui sepe prohibiti sunt, nisi, ut
predictum est, summa necessitate exigente), missas celebrare, nec
sacrificia Domino offerre debemus. Et hoc si summa
necessitas agere conpulerit, non in domibus offerre prohibita
sunt. -@. 3.+ Si autem, ut legitur in concilio
Laudicensi capitulo 27., quod hi, qui non sunt ab episcopis
ordinati, tam in ecclesiis quam in domibus exorcizare non possunt,
multo magis maioris gradus ministeria nisi ab eis, qui ad eos
gradus sunt consecrati, quibus fungi debent, offitia agi debent
uel sacrificia offerri licet. Quod autem, ut paulo
superius prelibatum est, oblationes in domibus offerri non debent,
in eodem concilio c. 59. prohibitum habetur ita:
'Non oportet in domibus oblationes celebrari ab episcopis uel
presbiteris.'"
<4 3> -C. III.+ <T R> Ecclesiarum consecratio absque missa fieri non debet.
<T I> Item Iginus Papa, c. 5.
<T T> -II. Pars.+ Omnes basilicae cum missa debent semper
consecrari. -@. 1.+ Et ecclesiae destructae, ubi autem
plures sunt, quam necesse sit, aut maioris magnitudinis,
<S 1295><L 1> -1295+
quam ut ex rebus ad eas pertinentibus restaurari possint,
episcopi prouidentia modus inueniatur, qualiter consistere
possint.
<4 4> -C. IV.+ <T R> Absque precepto sedis apostolicae noua non
dedicetur ecclesia.
<T I> Gelasius c. 34.
<T T> -III. Pars.+ De locorum consecratione, quamuis
superius strictim fuerit conprehensum, michi quoque
patefactum est, quod absque precepto sedis apostolicae
nonnulli factas ecclesias uel oratoria sacrare presumant.
-+
<4 5> -C. V.+ <T R> Sine auctoritate summi Pontificis noua non
dedicetur ecclesia.
<T I> Idem.
<T T> Precepta sinodalia, que ante paucos menses de sede
nostra ad prouinciam sunt directa, et antiquis canonibus
consentiunt, et ea, que minus esse probantur, addidimus, et
in utraque parte constat, sine summi Pontificis auctoritate
ecclesiam nouiter conditam non posse dedicari; teque ex
hac basilica, que taliter fuerat ad cultum processionis adducta,
suspendisse missas probabiliter conputamus. Sed
quia deuotus locus non debet a ministeriorum gratia diu
uacuus permanere, frater karissime, eorum martirum nomine,
quorum relatio continet, auctoritatis nostrae suscepta
serie consecrabis, ut populorum frequentatio, quam
illic auide conuenire mandasti, seruatis regulis ecclesiasticis
et canonibus, integrum habeat firmata religione
conuentum.
<4 6> -C. VI.+ <T R> Non dedicentur basilicae, que preter auctoritatem
apostolicae sedis fuerint edificatae.
<T I> Idem. -[Episcopis per Lucaniam c. 6]+
<T T> Basilicas nouiter institutas, non petitis ex more preceptionibus,
dedicare nemo audeat, nec ambiant sibimet
episcopi uendicare clericos potestatis alienae. -[Et
c. 11.]+ -@. 1.+ Cum enim decreta uenerabilium sanctionum
nos quoque magnopere custodire nitamur, ac sine eorum
dispendio etiam illa, que pro alicuius utilitatis conpendio
fortasse uideantur, laxanda credamus, cumque nobis
contra salutarium reuerentiam regularum cupiamus nichil
dicere temere, et cum sedes apostolica superior his
omnibus, fauente Domino, que paternis canonibus sunt prefixa
pio deuotoque studeat tenere proposito: satis indignum
est, quemquam uel pontificum uel ordinum subsequentium
hanc obseruantiam refutare, quam B. Petri sedem et sequi
uideat et docere; satisque conueniens sit, ut totum corpus
ecclesiae in hac sibimet obseruatione concordet, quam
<S 1296><L 1> -1296+
illic uigere conspiciat, ubi Dominus ecclesiae totius posuit
principatum.
<4 7> -C. VII.+ <T R> Publicae processiones non fiant in oratoriis, que
preter auctoritatem sedis apostolicae consecrantur.
<T I> Idem Iohanni, Episcopo Sorano.
<T T> Certum est quidem nostris preceptionibus constitutum,
ne quis in ecclesia aut in oratorio, quod sedis nostrae
non legitur permissione dedicatum, processionem publicam
putaret inpendi, ne conditores furtiuis subreptionibus contra
regularum statuta prosilirent. Sed quia Megetia spectabilis
femina petitorii nobis oblatione suggessit, in
possessionibus propriis suorum corpuscula condidisse, frater
karissime, humanitatis intuitu, quod priora statuta non
maculet funeribus et sepulchris, tantum in conprehensis
petitorio locis ministeria noueris pro solempnitate prestanda,
ut defunctorum nomine solummodo diuina celebrentur
offitia, publica frequentatione et processione cessante.
<4 8> -C. VIII.+ <T R> Sine nutu sedis apostolicae ecclesia non debet institui.
<T I> Item Nykolaus Papa Clero et Plebi Nonensis Ecclesiae.
<T T> Ecclesia, id est catholicorum collectio, quomodo sine
apostolicae sedis instituetur nutu, quando iuxta sacra decreta
nec ipsa debet absque preceptione Papae basilica
nouiter construi, que ipsam catholicorum intra semet
amplecti cateruam dinoscitur?
<4 9> -C. IX.+ <T R> Sine designatione episcopi non
edificetur ecclesia.
<T I> Item ex Concilio Aurelianensi.
<T T> -IV. Pars.+ Nemo ecclesiam edificet ante, quam ciuitatis
episcopus ueniat, et ibidem crucem figat, publice
atrium designet, et ante prefiniat, qui edificare uult,
que ad luminaria, et ad custodiam, et stipendia custodum
sufficiant, et ostensa donatione sic domum edificet,
et post, quam consecrata fuerit, atrium eiusdem ecclesiae
sancta aqua conspergat.
<4 10> -C. X.+ <T R> Non consecretur ecclesia, que pro questu
cupiditatis edificatur.
<T I> Item ex Concilio Bracarensi. -[II. c. 6.]+
<T T> Si quis basilicam non pro deuotione fidei, sed pro
questu cupiditatis edificat, ut quicquid de oblatione
populi colligitur medium cum clericis diuidat, eo quod basilicam
in terra sua condiderit, hoc de cetero obseruari
debet, ut nullus episcoporum tam abhominabili uoto
consentiat, nec basilicam, que non pro sanctorum patrocinio,
sed magis sub tributaria condicione est condita, audeat consecrare.
-+
<S 1297><L 1> -1297+
<4 11> -C. XI.+ <T R> Sacrificia non nisi super altare et in locis Deo
consecratis offerantur.
<T I> Item Felix Episcopus omnibus orthodoxis. -[ep. I.]+
<T T> -V. Pars.+ Sicut non alii, quam sacrati Domino sacerdotes
debent missas celebrare, nec sacrificia super
altare offerre, sic nec in aliis, quam Domino consecratis
locis, id est in tabernaculis diuinis precibus a pontificibus
delibatis, missas cantare, aut sacrificia offerre
licet, nisi summa coegerit necessitas. Satius ergo
est missam non cantare, aut non audire, quam in his
locis, ubi fieri non oportet; nisi pro summa necessitate contingat,
quoniam necessitas legem non habet. Unde scriptum
est: "Vide, ne offeras holocausta tua in omni
loco, quem uideris, sed in omni loco, quem elegerit Dominus
Deus tuus." In domibus tamen ab episcopis siue
presbiteris oblationes celebrari nullatenus licet.
<4 12> -C. XII.+ <T R> Non nisi in locis sacratis missarum solempnia
celebrentur.
<T I> Item ex Concilio Triburiensi.
<T T> Missarum solempnia non ubicumque, sed in locis ab
episcopo consecratis, uel ubi ipse permiserit, celebranda
esse censemus.
<4 13> -C. XIII.+ <T R> precibus diuinis consecrentur ecclesiae.
<T I> Item Clemens. -[epist. II. ad Iacobum.]+
<T T> Ecclesias per congrua et utilia facite loca, que diuinis
precibus sacrare oportet, et non a quoquam grauari.
<4 14> -C. XIV.+ <T R> Sacrificare et missas celebrare non licet, nisi
in locis sacratis.
<T I> Idem.
<T T> Hic ergo, id est in presenti uita positos, oportet
uos agnoscere uoluntatem Dei, ubi et agendi, et
sacrificandi locus est, quoniam in aliis locis sacrificari
et missas celebrari non licet, nisi in his, in quibus episcopus
<S 1298><L 1> -1298+
iusserit, aut ab episcopo regulariter ordinato,
tenente uidelicet ciuitatem, consecrata fuerint.
Aliter enim non sunt hec agenda, nec rite celebranda.
<T P> Item Siluester Papa: -[in generali residens
Sinodo dixit]+
<4 15> -C. XV.+ <T R> Abiciatur sacerdos, qui in locis non consecratis
missas celebrare presumit.
<T T> Nullus presbiter missas celebrare presumat, nisi in sacratis
ab episcopo locis, qui sui particeps de cetero
uoluerit esse sacerdotii.
<4 16> -C. XVI.+ <T R> Singulis annis dedicationum solempnitates celebrentur,
et consecretur etiam ecclesia, de cuius
consecratione dubitatur.
<T I> Item Felix Papa omnibus orthodoxis. -[ep. I. c. 1. et 2.]+
<T T> -VI. Pars.+ Solempnitates dedicationum ecclesiarum,
et sacerdotum, per singulos annos sunt celebrandae.
-@. 1.+ De ecclesiarum consecrationibus quociens
dubitatur, ut nec certa scriptura, nec testes
existunt, a quibus consecratio sciatur, absque ulla dubitatione
scitote eas esse sacrandas; nec talis trepidatio
facit iterationem, quoniam non monstratur esse
iteratum quod nescitur factum.
<4 17> -C. XVII.+ <T R> De eodem, et quod octo diebus dedicationum
solempnitas est celebranda.
<T I> Item Gregorius.
<T T> Solempnitates dedicationum ecclesiarum sunt
solempniter celebrandae per singulos annos, ipso Domino
exemplum dante, qui ad festum dedicationis templi, omnibus
id faciendi dans formam, cum reliquis populis eandem
festiuitatem celebraturus uenit, sicut scriptum
est: "Facta sunt encenia in Ierosolimis, et hiemps
erat, et ambulabat Iesus in templo in porticu Salomonis."
Quod autem octo diebus encenia sint celebranda, in
libro Regum perlecta dedicatione templi reperies.
<S 1299><L 1> -1299+
<4 18> -C. XVIII.+ <T R> Consecrentur ecclesiae, de quarum consecratione
dubitatur.
<T I> Item ex Concilio Meldensi, c. 8.
<T T> -VII. Pars.+ Ecclesiae uel altaria, que ambigua sunt
de consecratione, consecrentur, et superflua altaria
destruantur.
<4 19> -C. XIX.+ <T R> Quando ecclesia est denuo consecranda,
et salibus tantum exorcizanda.
<T I> Item Iginus Papa.
<T T> Si motum fuerit altare, denuo consecretur ecclesia;
si parietes mutantur, et non altare, salibus tantum exorcizetur.
-@. 1.+ Si homicidio uel adulterio ecclesia uiolata
fuerit, diligentissime expurgetur et denuo consecretur.
<4 20> -C. XX.+ <T R> Ecclesia semel Deo consecrata quando sit
iterum consecranda.
<T I> Item ex Niceno Concilio.
<T T> Ecclesiis semel Deo consecratis non debet iterum consecratio
adhiberi, nisi aut ab igne exustae, aut sanguinis
effusione, aut cuiusquam semine pollutae fuerint; quia
sicut infans, a qualicumque sacerdote in nomine Patris, et
Filii, et Spiritus sancti semel baptizatus, non debet iterum
baptizari: ita nec locus Deo dicatus iterum consecrandus
est, nisi propter eas causas, quas superius nominauimus; si
tamen fidem sanctae Trinitatis tenuerint qui eum consecrauerunt.
-+
<4 21> -C. XXI.+ <T R> De eodem.
<T I> Item Iohannes Papa. -[Episcopis Italiae.]+
<T T> Ecclesias Arrianorum ubicumque inueneritis, catholicas
eas diuinis precibus et operibus absque ulla mora consecrate,
sicut et nos fecimus cum pro causa
Theodorici regis Constantinopolim fuissemus.
<4 22> -C. XXII.+ <T R> De eodem.
<T I> Item Gregorius in Dialogo. -[lib. III. c. 30.]+
<T T> Arrianorum ecclesia in regione urbis huius, que Subura
dicitur, cum clausa usque biennium permansisset,
placuit, ut in fide catholica (introductis illic B. Sebastiani
et S. Agathae martiris reliquiis) dedicari debuisset,
quod et factum est.
<S 1300><L 1> -1300+
<4 23> -C. XXIII.+ <T R> De eodem.
<T T> Agapitus Papa uas catholicum, euangelii tuba, preco
iusticiae, sacra altaris sedisque uelamina, sacrilegis Antimi
infecta fabulis, suis catholicis precibus eluit.
<4 24> -C. XXIV.+ <T R> De eodem.
<T I> Item Iulius Papa. -[ad Eutherium epist. I. C. 4.]+
<T T> De fabrica uero cuiuslibet ecclesiae instauranda, si
diruta fuerit, et si in eo loco consecrationis solempnitas
debeat iterari, in quo sanctuaria non fuerint, nichil
iudicamus officere, si per eam minime aqua exorcizata
iactetur, quia consecrationem cuiuslibet ecclesiae,
in qua Spiritus sancti ara non ponitur, celebritatem
tantum scimus esse missarum. Et ideo, si qua sanctorum
basilica a fundamentis etiam fuerit innouata sine altaris motione,
sine aliqua dubitatione, cum in ea fuerit missarum
celebrata solempnitas, totius consecratio sanctificationis
inplebitur. Si uero sanctuaria, que habebat, ablata sunt,
rursus earum depositione, et missarum solempnitate
reuerentiam sanctificationis accipiet.
<4 25> -C. XXV.+ <T R> Absque episcopi permissu in ecclesia consecrata
non erigatur altare.
<T I> Item ex Decretis Ormisdae Papae c. 10.
<T T> -VIII. Pars.+ Nullus presbiter in ecclesia consecrata
aliud altare erigat, nisi quod ab episcopo loci fuerit
sanctificatum uel permissum, ut sit discretio inter sacrum
et non sacrum; nec dedicationem fingat, nisi sit. Quod
si fecerit, degradetur, si clericus est; si laicus, anathematizetur.
-+
<4 26> -C. XXVI.+ <T R> Euertantur altaria, que sine sanctorum
reliquiis eriguntur.
<T I> Item ex Concilio Affricano, c. 50.
<T T> Placuit, ut altaria, que passim per agros et per
uillas tamquam memoriae martirum constituuntur, in
quibus nullum corpus aut reliquiae martiris conditae probantur,
ab episcopis, qui eisdem locis presunt, si fieri potest,
euertantur. Si autem hoc propter tumultus populares
non sinitur, plebes ammoneantur, ne illa loca frequentent,
ut qui recte sapiunt nulla ibi superstitione deuicti
teneantur. Et omnino nulla memoria martirum probabiliter
<S 1301><L 1> -1301+
accipiatur nisi ubi aut corpus aut certae sunt
reliquiae, aut ubi origo alicuius habitationis, uel possessionis,
uel passionis fidelissima origine traditur. Nam que
per sompnia et per inanes quasi reuelationes quorumlibet
hominum ubicumque constituuntur altaria, omnimodo
reprobentur.
<4 27> -C. XXVII.+ <T R> Non est consecranda ecclesia, in qua paganus
sepultus inuenitur.
<T I> Item ex Concilio Aurelianensi c. 3.
<T T> Ecclesiam, ubi paganus sepultus est, non liceat consecrari,
neque missas in ea celebrare, sed iactare
foras, et mundari oportet.
<4 28> -C. XXVIII.+ <T R> De ecclesia, in qua cadauera fidelium
siue infidelium sepeliuntur.
<T I> Item ex Concilio Agrippinensi.
<T T> Ecclesiam, in qua mortuorum cadauera infidelium
sepeliuntur, sanctificare non licet; sed si apta uidetur ad
consecrandum, inde euulsis corporibus, et rasis parietibus
uel tignis eius loci, reedificetur. Sed si hec
consecrata prius fuerit, missas in ea celebrare
licet; si tamen fideles fuerunt qui in ea sepulti sunt.
<4 29> -C. XXIX.+ <T R> Super monumenta in campo sacra non
distribuantur misteria.
<T I> Item ex Concilio Martini Papae. -[Bracarensis, c. 68.
et 69. sinod. grecarum]+
<T T> Non oportet clericos ignaros et presumptores super
monumenta in campum ministeria portare, aut distribuere
sacramenta; sed aut in ecclesia, aut in basilica, ubi
martirum reliquiae sunt depositae, ubi pro defunctis
offerri oblationes solent. -@. 1.+ Nec liceat Christianis
prandia ad defunctorum sepulchra deferre, et sacrificare
mortuis.
<4 30> -C. XXX.+ <T R> Quomodo in ecclesia conbusta missa
possit celebrari.
<T I> Item ex Concilio Triburiensi.
<T T> Concedimus etiam, ut sicubi (quod peccatis nostris
exigentibus perplurimum factum est) a Normanis et a
Sclauis, ab Ungaris, et a malis Christianis, seu alio
qualicumque modo ecclesiae fuerint incensae et conbustae,
<S 1302><L 1> -1302+
in capellis cum tabula consecrata missas interim
celebrari permittimus, donec ecclesiae ipsae restaurari
queant. In itinere uero positis, si ecclesia defuerit, sub
diuo, seu in tentoriis, item si tabula altaris consecrata
ceteraque sacra misteria ad id offitium pertinentia
ibi affuerint, missarum solempnia celebrari
concedimus.
<4 31> -C. XXXI.+ <T R> Crismate non ungantur altaria, nisi
fuerint lapidea.
<T I> Item ex Concilio Epaonensi, c. 6.
<T T> Altaria, si non sint lapidea, crismatis unctione
non consecrentur. Ad celebranda autem diuina offitia
ordinem, quem metropolitani tenent, conprouinciales
eorum obseruare debebunt.
<4 32> -C. XXXII.+ <T R> Crismatis unctione et sacerdotali benedictione
sacrentur altaria.
<T I> Item ex Concilio Agatensi. -[c. 14.]+
<T T> Altaria placuit non solum unctione crismatis, sed
etiam sacerdotali benedictione sacrari.
<4 33> -C. XXXIII.+ <T R> In priuatis oratoriis licet orare, sed non
missas celebrare.
<T I> Item ex Concilio Aurelianensi c. 3.
<T T> Unicuique fidelium, licet in domo sua oratorium habere,
et ibi orare; missas autem ibi celebrare non licet.
<4 34> -C. XXXIV.+ <T R> In priuatis oratoriis absque consensu episcopi
nullus ministrare presumat.
<T I> Item ex VI. Sinodo. -[c. 31.]+
<T T> Clericos, qui ministrant in oratoriis, que intra domos
sunt, cum consensu episcopi loci illius hoc facere precipimus.
Si quis uero hoc non obseruauerit, deponatur.
<4 35> -C. XXXV.+ <T R> Qui extra parrochias habent oratoria, his
diebus ad parrochias redire cogantur.
<T I> Item ex Concilio Agatensi. -[c. 21.]+
<T T> Si quis etiam extra parrochias, in quibus legitimus
est ordinariusque conuentus, oratorium habere uoluerit,
reliquis festiuitatibus, ut ibi missas audiat, propter fatigationem
familiae iusto ordine permittimus. Pasca uero,
Natale Domini, Epiphaniam, Ascensionem Domini,
<S 1303><L 1> -1303+
Pentecosten et Natale S. Iohannis Baptistae,
et si que maximae dies in festiuitatibus habentur,
non nisi in ciuitatibus aut in parrochiis audiant. Clerici
uero, si qui in his festiuitatibus, quas supra diximus
in oratoriis (nisi iubente aut permittente episcopo)
missas celebrare uoluerint, a communione pellantur.
-+
<4 36> -C. XXXVI.+ <T R> Quibus ex causis loca sanctorum mutanda sint.
<T I> Item Augustinus.
<T T> -IX. Pars.+ Tribus ex causis loca sanctorum transmutanda
sunt. Prima, cum necessitas persecutorum loca
eorum grauauerit. Secunda, cum difficultas locorum fuerit.
Tercia, cum malorum societate grauantur.
<4 37> -C. XXXVII.+ <T R> Quando alicui corpora sanctorum de loco
ad locum transferre non licet.
<T I> Item ex Concilio Maguntiensi, -[I.]+ c. 51.
<T T> Corpora sanctorum de loco ad locum nullus transferre
presumat sine consilio principis, uel episcoporum sanctaeque
sinodi licentia.
<4 38> -C. XXXVIII.+ <T R> In usum laicorum non conuerti licet ligna
ecclesiae dedicatae.
<T I> Item Iginus Papa.
<T T> -X. Pars.+ Ligna ecclesiae dedicatae non debent
ad aliud opus iungi, nisi ad aliam ecclesiam, uel igni
conburenda, uel ad profectum in monasterio fratribus;
in laicorum opera non debent admitti.
<4 39> -C. XXXIX.+ <T R> Vestimenta sacra et uasa pre uetustate
consumpta incendantur, et cineres eorum in loca
occulta proiciantur.
<T I> Item Clemens Iacobo, Iherosolimitanorum
Episcopo. -[epist. II.]+
<T T> Altaris palla, cathedra, candelabrum, et uelum, si
fuerint uetustate consumpta, incendio dentur, quoniam
non licet ea, que in sacrario fuerint, male tractari, sed incendio
uniuersa tradantur. Cineres quoque eorum in baptisterio
<S 1304><L 1> -1304+
inferantur, ubi nullus transitum habeat; aut
in pariete, aut in fossis pauimentorum iactentur, ne introeuntium
pedibus coinquinentur.
<4 40> -C. XL.+ <T R> Mortui non obuoluantur uestimentis altaris.
<T I> Idem.
<T T> Nemo per ignorantiam clericus mortuum credat aduoluendum
aut eius scapulas operire uelit palla
que fuit in altari, aut certe que diacono data est in
mensa Domini. Qui hoc fecerit, uel leuiter, quasi
nichil et negligenter habuerit, diaconus triennio sexque
mensibus a dominico erit remotus altari, graui percussus
anathemate. Eo quod clericum non ammonuerit
presbiter, decem annis et quinque mensibus excommunicatus
sit, propter quod de dominicis sacramentis
subiecta sibi non ammonuerit ministeria; et postea cum
grandi humilitate matri reconcilietur ecclesiae. -@. 1.+
Pallas uero et uela que in sanctuario sordidata
fuerint ac ministeria, diaconi cum humilibus ministris
intra sanctuarium, et uelamina dominicae mensae
abluant, ne forte puluis dominici corporis male decidat.
Sindonem uero non foris abluant, et erit hoc non
operanti peccatum. Idcirco intra sacrarium ministris precipimus
cum diligentia custodire. Sin peluis noua
conparetur, et preter hoc nichil aliud tangat. Sed nec ipsa
peluis apponatur lauandis uelis, nisi que ad dominici
altaris cultum pertinent; pallae in alia pelui lauentur,
et in alia uela ianuarum. -@. 2.+ Cura sit etiam hostiariis
ex admonitione maioris, ne quis negligens aut ignarus
ad uelum ianuae domus Domini manus incognite tergat;
sed statim cohercitus discat omnis homo, quia uelum atrii
domus Domini est.
<4 41> -C. XLI.+ <T R> Sacra uasa non nisi a sacratis contrectentur
hominibus.
<T I> Item Sixtus. -[epist. II.]+
<T T> In sancta apostolica sede statutum est, ut sacra uasa
non ab aliis, quam a sacratis Dominoque dicatis contrectentur
hominibus. Ne pro talibus presumptionibus iratus
Dominus plagam inponat populo suo, et hi etiam,
<S 1305><L 1> -1305+
qui non peccauerunt, pereant quia perit iustus sepissime
pro inpio.
<4 42> -C. XLII.+ <T R> Non nisi a sacratis hominibus uestimenta
sacra ferentur.
<T I> Item Stephanus Episcopus familiari amico
Hilario. -[epist. I. c. 5.]+
<T T> Vestimenta ecclesiae quibus Domino ministratur,
et sacrata debent esse et honesta, quibus in aliis usibus
non debent frui, quam ecclesiasticis et Deo dignis
offitiis; que nec ab aliis debent contingi aut offerri, nisi
a sacratis hominibus, ne ultio, que Baltasar regem percussit,
super hoc transgredientes ueniat, et corruere
eos faciat ad ima.
<4 43> -C. XLIII.+ <T R> Diuina misteria nuptiarum non prestantur
ornatibus.
<T I> Item ex Concilio Aurelianensi.
<T T> Ad nuptiarum ornatum misteria diuina non prestentur,
ne, dum inproborum tactu uel pompa
secularis luxuriae polluuntur, ad offitium sacri misterii
uideantur indigna.
<4 44> -C. XLIV.+ <T R> In ligneis uasculis dominici corporis et
sanguinis sacramenta non sunt celebranda.
<T I> Item ex Concilio Triburiensi, c. 9.
<T T> -XI. Pars.+ Vasa, quibus sacrosancta conficiuntur
misteria, calices sunt et patenae, de quibus Bonifatius
martir et episcopus, interrogatus, si liceret in uasculis ligneis
sacramenta conficere, respondit: Quondam sacerdotes
non aureis sed ligneis calicibus utebantur. Zepherinus,
XVI. Romanus episcopus, patenis uitreis missas
celebrare constituit. Deinde Urbanus X. Papa
omnia misteria sacra fecit argentea. In hoc enim,
sicut et in reliquis cultibus, magis et magis per incrementum
temporum decus succreuit ecclesiarum. Nostris
enim diebus, qui serui patrisfamilias sumus, ne decus
matris ecclesiae minuatur, sed magis cumuletur et amplificetur,
statuimus, ut deinceps nullus sacerdos sacrum
misterium corporis et sanguinis Domini nostri Iesu Christi
<S 1306><L 1> -1306+
in ligneis uasculis ullo modo conficere presumat, ne, unde
placari debet, inde irascatur Deus.
<4 45> -C. XLV.+ <T R> Ex qua materia calix cum patena fieri debeat.
<T I> Item ex Concilio Remensi c. 6.
<T T> Ut calix Domini cum patena, si non ex auro,
omnino ex argento fiat. -@. 1.+ Si quis autem tam
pauper est, saltim uel stagneum calicem habeat. -@. 2.+
De ere autem aut ex auricalco non fiat, quia ob
uini uirtutem eruginem pariterque uomitum prouocat.
-@. 3.+ Nullus autem in ligneo aut in uitreo calice presumat
missam cantare.
<4 46> -C. XLVI.+ <T R> Non in serico, sed in puro lintheo
sacrificium consecretur altaris.
<T I> Item ex epistola Eusebii et Siluestri Papae.
<T T> Consulto omnium constituimus, ut sacrificium
altaris non in serico panno aut intincto quisquam celebrare
missam presumat, sed in puro lineo ab episcopo
consecrato, terreno scilicet lino procreato atque contexto;
sicut corpus Domini nostri Iesu Christi in sindone
linea munda sepultum fuit.
<4 47> -C. XLVII.+ <T R> A quibus sit tradita missarum celebratio.
<T I> Item ex VI. Sinodo. -[c. 32.]+
<T T> -XII. Pars.+ Iacobus frater Domini secundum carnem,
cui primum credita est Iherosolimitana ecclesia, et Basilius,
episcopus Cesariensis, cuius claritas per totum orbem refulsit,
in scripturis addiderunt nobis missae celebrationem.
-+
<4 48> -C. XLVIII.+ <T R> Qua hora sint missarum solempnia
celebranda.
<T I> Item Thelesphorus Papa VII. a Petro. -[in epistola
ad omnes c. 2.]+
<T T> -XIII. Pars.+ Nocte sancta Natiuitatis Domini saluatoris
missas celebrent presbiteri, et ymnum angelicum in
eis solempniter decantent, quoniam et eadem nocte
ab angelo pastoribus est nunciatus. -@. 1.+ Et subito
facta est cum angelo multitudo miliciae celestis laudantium
Deum, et dicentium: "Gloria in excelsis Deo, et
<S 1307><L 1> -1307+
in terra pax hominibus bonae uoluntatis." Reliquis uero
temporibus missarum celebrationes ante horam diei terciam
minime sunt celebrandae, quia in eadem hora
et Dominus crucifixus est, et super Apostolos Spiritus
sanctus legitur descendisse.
<4 49> -C. XLIX.+ <T R> Non nisi a ieiunis hominibus sacramenta
celebrentur altaris.
<T I> Item ex Concilio Cartaginensi, c. 8.
<T T> -XIV. Pars.+ Sacramenta altaris non nisi a ieiunis
hominibus celebrentur, excepto uno die anniuersario, quo
cena Domini celebratur. Nam si aliquorum promeridiano
tempore defunctorum, siue episcoporum siue ceterorum,
conmendatio facienda est, solis orationibus fiat, si illi, qui
faciunt, iam pransi inueniantur.
<4 50> -C. L.+ <T R> Ante missarum solempnia, circa horam nonam decantata
nulli, in Quadragesima comedere licet.
<T I> Item ex Concilio Cabilonensi.
<T T> -XV. Pars.+ Solent plures, qui se ieiunare putant in
Quadragesima, mox ut signum audierint ad horam nonam,
manducare. Qui nullatenus ieiunare credendi sunt,
si ante manducauerint, quam uespertinum celebretur offitium.
Concurrendum est enim ad missam, et auditis
missarum solempnibus et uespertinis offitiis largitis
elemosinis ad cibum accedendum est. Si uero aliquis
necessitate constrictus fuerit, ut ad missam uenire non
ualeat, estimata uespertina hora, conpleta oratione sua
ieiunium soluat.
-XVI. Pars.+ <T P> -Gratian.+ In ieiuniis etiam quatuor temporum
circa uespertinas horas, in sabbato uero sancto circa
noctis inicium missarum solempnia sunt celebranda. Unde Leo
episcopus: "Quod a patribus nostris." Item Gelasius: "Ordinationes
presbiterorum." Item Pelagius: "Dilectionis tuae
rescripta." Require in tractatu ordinandorum. Prima
quoque parte diei missarum solempnia non incongrue celebrantur.
Unde Leo Papa Dioscoro, Alexandrino Episcopo:
-[epist. LXXIX. al. LXXXI. c. 2.]+
<4 51> -C. LI.+ <T R> Etiam prima parte diei missas celebrare licet.
<T T> Necesse est autem, ut quedam pars populi sua deuotione
priuetur, si unius tantum missae more seruato sacrificium
offerre non possunt, nisi primi parte diei
conuenerint. Studiose ergo fraternitatem tuam
familiariter ammonemus, ut quod nostrae consuetudini ex
forma paternae traditionis insedit tua quoque cura non
<S 1308><L 1> -1308+
negligat, ut per omnia nobis fide et actibus congruamus.
Propter quod remeanti filio nostro Possidonio presbitero
hanc ad tuam dilectionem epistolam dedimus perferendam,
qui nostris processionibus atque actionibus frequenter
interfuit, et tociens ad nos missus quid in omnibus
apostolicae sedis auctoritas teneret agnouit.
<4 52> -C. LII.+ <T R> Missae peculiares non sunt in publico cantandae.
<T I> Item Augustinus.
<T T> Et hoc attendendum est, ut missae peculiares, que
per dies solempnes sacerdotibus fiunt, non ita in publico
fiant, ut per eas populus a publicis missarum solempnibus,
que hora tercia canonice fiunt, abstrahatur. -@. 1.+
Sed sacerdotes, qui in circuitu urbis, aut in eadem urbe
sunt, et populus in unum ad publicam missarum celebrationem
conueniant.
<4 53> -C. LIII.+ <T R> Quot missas in die sacerdotibus celebrare
liceat.
<T I> Item Alexander Papa.
<T T> -XVII. Pars.+ Sufficit sacerdoti unam in die una celebrare
missam, quia Christus semel passus est, et totum
mundum redemit. Non modica res est unam missam facere,
et ualde felix qui unam digne celebrare potest. Quidam
tamen pro defunctis unam faciunt, et alteram de die, si
necesse sit. Qui uero pro pecuniis aut adulationibus
secularium una die presumunt plures facere missas, non
estimo euadere dampnationem.
<4 54> -C. LIV.+ <T R> Ex Saluatoris et Apostolorum docemur exemplo
ymnos cantare.
<T I> Item ex Concilio Tolletano III. -[c. 12.]+
<T T> -XVIII. Pars.+ De ymnis canendis et Saluatoris, et
Apostolorum habemus exemplum. Nam et ipse Dominus
ymnum dixisse perhibetur, Mattheo euangelista testante:
"Et ymno dicto exierunt in montem Oliueti."
Et Paulus apostolus ad Ephesios scribit dicens: "Inplemini
Spiritu, loquentes uobis in psalmis, et
ymnis, et canticis spiritualibus." Et quia nonnulli
ymni humano studio in laudem Dei, atque Apostolorum et
martirum triumphos noscuntur esse conpositi, sicut hi,
quos beatissimi doctores Ylarius atque Ambrosius ediderunt,
quos tamen quidam specialiter reprobant pro eo, quod de
scripturis sanctorum canonum uel apostolica traditione non
existunt: respuant ergo et illum ymnum ab hominibus
conpositum, quem cottidie publico priuatoque offitio in fine
<S 1309><L 1> -1309+
omnium psalmorum dicimus: "Gloria et honor Patri, et
Filio, et Spiritui sancto in secula seculorum, Amen." Nam
et ille ymnus, quem nato Christo in carne angeli cecinerunt:
"Gloria in excelsis Deo, et in terra pax hominibus
bonae uoluntatis," et reliqua, que ibi secuntur, ecclesiastici
doctores conposuerunt. Ergo nec ipsi in ecclesiis
canendi sunt, quia in sanctarum scripturarum libris non
inueniuntur? Conponuntur missae, siue preces, uel
orationes, siue conmendationes, seu manus inpositiones, ex
quibus, si nulla decantentur in ecclesia, uacant omnia
offitia ecclesiastica. Ammonet hoc fieri atque hortatur
Tymotheum apostolus, dicens: "Obsecro igitur primo
omnium fieri obsecrationes, orationes, postulationes,
gratiarum actiones pro omnibus hominibus, pro regibus,
pro omnibus, qui in sublimitate sunt." Sicut igitur
orationes, ita et ymnos in laudem Dei conpositos, nullus
nostrum ulterius inprobet.
<4 55> -C. LV.+ <T R> In nouo testamento qui ymni ab angelis
decantati inueniuntur.
<T I> Leo IX.
<T T> Hii duo solummodo ymni ab angelis in nouo testamento
inueniuntur decantati: "Alleluia," atque: "Gloria in
excelsis Deo." Quos pariter in Septuagesima intermittimus,
quia peccato hominis ueteris a conuentu angelicae iubilationis
expulsi in huius miserae uitae Babilonem, super
flumina eius sedemus, et flemus, dum recordamur illius
Sion, in qua Deum decet ymnus. Quod nouem ebdomadibus
Alleluia intermittimus, non incongrue per nouem ebdomadas
nouem angelorum ordines accipimus, quorum decimus
ordo per superbiam corruens angelicum numerum inminuit,
et a felicitate perturbauit. Qui condolentes suae
diminutioni, et parem ruinam sibi timentes, a perfecta
laude creatoris fuere prepediti. Quorum recuperationi et
consolationi consulens omnipotens Deus creator primum
hominem de limo terrae formauit, qui sui generis multiplicatione
dampna celestis patriae resarciret, atque angelorum
gaudia suppleret. Qua spe angelicus chorus admodicum
letatus. Non mirum, si ex lapsu ipsius hominis
fuit conturbatus. Unde nouem ordinum concentus in
laude creatoris remansit inperfectus, donec in
Christo resurgente resurrexit prolapsus ille protoplastus.
Ibi augmento sui collegii, et spe meliori angelicus exercitus
gauisus, in nouum Alleluia consurrexit totus, et in eo perstat
deuotus. Quem et nos pro modulo nostro imitantes, a
Septuagesima, quando lapsus protoplasti recitatur in
ecclesia, Alleluia nouem ebdomadibus intermittimus, scilicet
usque in Pasca, ubi Christus resurgens a mortuis tristiciam
nostram in gaudium uertit, et Alleluia nobis reddit.
<S 1310><L 1> -1310+
<4 56> -C. LVI.+ <T R> In cena Domini Gloria in excelsis decantetur.
<T I> Nykolaus Rodulfo, Bituricensi Archiepiscopo.
<T T> Porro Gloria in excelsis Deo ab episcopis in cena Domini
inter missarum solempnia more nostro dicenda est.
Pallio uero apostolico eadem die uti illis est licitum, quibus
est ab apostolica sede permissum.
<4 57> -C. LVII.+ <T R> Cum baculo aut capite uelato ad celebrandum
missarum solempnia clericus non ingrediatur.
<T I> Zacharias Papa. -[in Sinodo Romana, c. 13. et 14.]+
<T T> -XIX. Pars.+ Nullus episcopus aut presbiter,
seu diaconus ad celebrandum missarum solempnia
presumat cum baculo introire, aut uelato capite altario Dei
assistere, quoniam et Apostolus prohibet uiros uelato
capite orare in ecclesia; et si temere presumpserit
conmunione priuetur. Cum uero ingressus fuerit episcopus
aut presbiter ad missarum solempnia celebranda, nisi
passio aliqua interuenerit, nullo modo audeat data oratione
recedere, ut ab aliquo episcopo aut presbitero
missarum suppleantur solempnia; sed qui inicium ponit;
suppleat usque in finem. Si quis uero presumpserit,
preter quod posuimus, agere, a sacro corpore et sanguine
Domini nostri Iesu Christi sit suspensus.
<P 1> -[PALEA.+ <4 58> -C. LVIII.+
<T I> Item ex Decretis Soteris Papae.
<T T> Ut illud diuini oraculi singuli precaueant, quo scribitur:
"Vae soli, quia, cum ceciderit, non habet subleuantem,"
summopere uerendum nobis est atque cauendum, ne
horis illis atque temporibus, quibus Deo psallitur uel
sacrificatur, unicuique diuinis singulariter offitiis insistenti
perniciosa passio uel corporis quelibet inualetudo occurrat,
que aut corpus subito subrui faciat, aut mentem alienatione
uel terrore confundat. Pro huiusmodi ergo casibus precauentes,
necessarium duximus instituere, ut, ubi temporis,
uel loci, siue cleri copia suffragatur, habeat quisque canens
Deo atque sacrificans post se uicini solaminis adiutorem,
ut, si aliquo casu ille, qui offitia inpleturus accedit, turbatus
fuerit, uel ad terram elisus, a tergo semper habeat qui
eius uicem exequatur intrepidus, et offitium inceptum
adinpleat. -]+ <P 0>
<4 59> -C. LIX.+ <T R> Quot testes episcopus sacrificans secum habere debeat.
<T I> Anacletus seruus Christi Iesu, omnibus Episcopis.
-[epist. 1.]+
<T T> -XX. Pars.+ Episcopus Deo sacrificans secum testes
habeat. In solempnioribus quippe diebus aut septem,
<S 1311><L 1> -1311+
aut quinque, aut tres diaconos, qui oculi eius dicuntur,
et subdiaconos, atque reliquos ministros secum
habeat, qui sacris induti uestimentis in fronte et a
tergo, et presbiteri e regione dextra leuaque, corde contrito
et humiliato spiritu, ac prono stent uultu, custodientes
eum a maleuolis hominibus, et consensum prebentes
sacrificio. Peracta autem consecratione omnes conmunicent,
qui noluerint ecclesiasticis carere liminibus.
<4 60> -C. LX.+ <T R> Episcopi sine religiosis testibus Domini
sacramenta non conficiant.
<T I> Item Lucius Papa omnibus Episcopis.
<T T> Iubemus apostolica auctoritate, ut semper testes uobiscum
sacerdotes habeatis et Leuitas. Et licet conscientia
possit sufficere propria, tamen propter maliuolos iuxta Apostolum
etiam testimonium uos oportet habere bonum
ab his, qui foris sunt. Igitur duo presbiteri, et
tres diaconi in omni loco episcopum non deserant, propter
testimonium ecclesiasticum.
<4 61> -C. LXI.+ <T R> Nisi duobus presentibus presbiter missam
celebrare non presumat.
<T I> Item Sother Papa.
<T T> Hoc quoque statutum est, ut nullus presbiterorum
missarum solempnia celebrare presumat, nisi duobus presentibus
sibique respondentibus ipse tercius habeatur;
quia, cum pluraliter dicitur ab eo: "Dominus uobiscum,"
et illud in secretis: "Orate pro me," aptissime conuenit, ut
ipsius respondeatur salutationi.
<4 62> -C. LXII.+ <T R> Communione priuentur qui usque ad finem
missarum solempnia non audiunt.
<T I> Item ex Canone Apostolorum. -[10.]+
<T T> -XXI. Pars.+ Omnes fideles, qui conueniunt in
solempnitatibus sacris ad ecclesiam, et scripturas Apostolorum
et euangelium audiant. Qui autem non perseuerant
in oratione, usque dum missa peragatur, nec
sanctam conmunionem percipiunt, uelut inquietudines
ecclesiae conmouentes conuenit conmunione priuari.
<4 63> -C. LXIII.+ <T R> De eodem.
<T I> Item ex Concilio Cartaginensi IV. -[c. 24.]+
<T T> Sacerdote uerbum in ecclesia faciente qui egressus de
auditorio fuerit, excommunicetur.
<S 1312><L 1> -1312+
<4 64> -C. LXIV.+ <T R> Die dominico missas ex integro seculares
audire debent.
<T I> Item ex Concilio Agatensi. -[c. 47.]+
<T T> Missas die dominica secularibus totas audire
speciali ordine precipimus ita, ut ante benedictionem
sacerdotis egredi populus non presumat. Quod si fecerint,
ab episcopo publice confundantur.
<4 65> -C. LXV.+ <T R> Populus non ante discedat, quam missa ex
integro celebretur.
<T I> Item ex Concilio Aurelianensi. -[I., c. 28.]+
<T T> Cum ad celebrandas missas in nomine Dei conuenitur
populus non ante discedat, quam missae solempnitas
conpleatur, et ubi episcopus non fuerit, benedictionem
accipiat sacerdotis.
<4 66> -C. LXVI.+ <T R> Excommunicetur qui pretermisso ecclesiae
conuentu ad spectacula uadit.
<T I> Item ex Concilio Cartaginensi IV. -[c. 88.]+
<T T> Qui die solempni pretermisso ecclesiae conuentu
ad spectacula uadit, excommunicetur.
<4 67> -C. LXVII.+ <T R> Usque ad missam catecuminorum nullus
ecclesiam ingredi prohibeatur.
<T I> Item ex Concilio Cartaginensi IV., -[c. 84.]+
<T T> -XXII. Pars.+ Episcopus nullum prohibeat ingredi
ecclesiam, et audire uerbum Dei, siue gentilem, siue
hereticum, siue Iudeum, usque ad missam catecuminorum.
<4 68> -C. LXVIII.+ <T R> Euangelia non sedendo, sed stando audire debemus.
<T I> Item Anastasius Episcopus omnibus Episcopis.
-[epist. I. c. 1.]+
<T T> -XXIII. Pars.+ Apostolica auctoritate mandamus, dum
sancta euangelia in ecclesia leguntur, ut sacerdotes et
ceteri omnes non sedentes, sed uenerabiliter curui
et in conspectu euangelii stantes dominica uerba intente
audiant, et fideliter adorent.
<4 69> -C. LXIX.+ <T R> Ad missarum solempnia semper aliquid
est offerendum.
<T I> Item Gregorius VII. -[in Sinodo Romana habita anno
Domini 1078. c. 13.]+
<T T> -XXIV. Pars.+ Omnis Christianus procuret ad missarum
solempnia aliquid Deo offerre, et ducere ad memoriam,
quod Deus per Moysen dixit: "Non apparebis in
<S 1313><L 1> -1313+
conspectu meo uacuus." Et in collectis sanctorum
Patrum liquido apparet quod omnes Christiani offerre
aliquid Deo ex usu sanctorum Patrum debent. Ad ipsum
enim prius est confugiendum, qui nostrae animae possit
curare passiones. Verum homines prepostero ordine ante
sibi opem ab hominibus accersiunt. Ubi autem humana
subsidia defecerint, tunc opinantur diuini fauoris gratiam
postulandam.
<4 70> -C. LXX.+ <T R> Quare "Sursum corda" in prefatione dicatur.
<T I> Item Ciprianus. -[sermone VI. de oratione dominica.]+
<T T> -XXV. Pars.+ Quando autem stamus ad orationem,
fratres dilectissimi, inuigilare et incumbere ad preces
toto corde debemus; cogitatio hominis carnalis et secularis
abscedat, nec quicquam tunc animus quam id
solum cogitet, quod precatur. Ideo et sacerdos ante orationem
prefatione premissa parat fratrum mentes, dicendo:
"Sursum corda," ut dum respondet plebs: "habemus ad
Dominum," ammoneatur, nichil aliud se quam Dominum
cogitare debere. Claudatur contra aduersarium pectus, et
soli Deo pateat, nec ad se hostem Dei tempore orationis
uenire patiatur.
<4 71> -C. LXXI.+ <T R> Que prefationes in missa sunt cantandae.
<T I> Pelagius Romanae ecclesiae et apostolicae sedis Episcopus
uniuersis Germaniarum atque Galliarum Episcopis.
<T T> -XXVI. Pars.+ Inuenimus has nouem prefationes in sacro
catalogo tantummodo recipiendas, id est: unam in
Albis pascalibus, aliam die Ascensionis Domini, tertiam
die Pentecosten, quartam de Natali Domini,
quintam de Apparitione Domini, sextam de Apostolis,
septimam de sancta Trinitate, octauam de Cruce
nonam de ieiunio in Quadragesima tantummodo dicendam.
-+
<4 72> -C. LXXII.+ <T R> In omnibus missarum solempnibus pro defunctis
oratio fiat.
<T I> Item ex Concilio Cabillonensi. -[II., c. 39.]+
<T T> -XXVII. Pars.+ Visum preterea est nobis, ut in omnibus
missarum solempnibus pro defunctorum spiritibus loco
conpetenti ecclesia Dominum deprecetur. Sicut enim
nulla dies excipitur, qua non pro uiuentibus et pro
quibuslibet necessitatibus deprecetur: ita nimirum nulla
dies excipi debet, quin pro animabus fidelium preces missarum
solempnibus Domino fundantur. Antiquitus igitur
<S 1314><L 1> -1314+
hunc morem sancta tenet ecclesia, ut et missarum
solempnibus, et aliis precibus Domino spiritus quiescentium
conmendentur, dicente B. Augustino: "Non
sunt pretermittendae supplicationes pro spiritibus mortuorum,
quas faciendas pro omnibus in Christiana et
catholica societate laudamus. Defunctorum etiam tacitis
nominibus eorum, quos sub generali conmemoratione
suscepit ecclesia, ut quibus ad ista desunt parentes,
aut filii, aut quicumque cognati uel amici, ab una eis exhibeatur
pia matre communi."
<4 73> -C. LXXIII.+ <T R> Ante preces non sunt a sacerdote
nomina recitanda.
<T I> Item Innocentius Episcopus Urbis Romae Decentio
Eugubino. -[epist. I. c. 2.]+
<T T> De nominibus recitandis ante, quam sacerdos precem
faciat, atque eorum oblationes, quorum nomina recitanda
sunt, sua oratione conmendet, quam superfluum sit,
et ipse per tuam prudentiam recognoscis; ut cuius
hostiam necdum Deo offeras, eius ante nomen insinues,
quamuis illi nichil sit incognitum.
<1 DC><S 1314><L 21>
<2 2> -DISTINCTIO II.+
-GRATIANUS.+
<4 1> -C. I.+ <T R> Panis, et uinum, et aqua in sacramentis sunt offerenda.
<T I> Alexander, Urbis Romae Episcopus, omnibus
orthodoxis. -[epist. I. c. 4.]+
<T T> -I. Pars.+ In sacramentorum oblationibus, que inter
missarum solempnia Domino offeruntur, panis tantum
et uinum aqua permixtum in sacrificium offerantur. Non
enim debet in calice Domini aut uinum solum, aut aqua
sola offerri, sed utrumque permixtum, quia utrumque ex
latere eius in passione sua profluxisse legitur.
<4 2> -C. II.+ <T R> Vinum sine aqua, uel e conuerso in sacramentis
offerri non licet.
<T I> Item Ciprianus -[lib. II. epist. 2.]+ Cecilio fratri salutem.
<T T> Sic in sanctificando calicem Domini offerri sola
aqua non potest, quomodo nec uinum solum potest. Nam
si uinum tantum quis offerat, sanguis Christi incipit esse
sine Christo. Quando enim utrumque miscetur, et adunatione
confusa sibi inuicem copulantur, tunc sacramentum
spirituale et celeste efficitur. Sic uero calix
<S 1315><L 1> -1315+
Domini non est aqua sola, et uinum solum, nisi utrumque
misceatur, quomodo nec corpus Domini potest esse
farina sola, nisi utrumque adunatum fuerit et copulatum,
et panis unius conpage solidatum.
<4 3> -C. III.+ <T I> Idem de eodem.
<T T> Scriptura dicit: ut quotiescumque calicem in
conmemorationem Domini et passionis eius offerimus, id
quod constat Dominum fecisse, faciamus. Sed uide, frater
karissime, si quis de antecessoribus nostris uel ignoranter
uel simpliciter non hoc obseruauit et tenuit, quod nos
Dominus facere exemplo et magisterio docuit, potest
simplicitati eius de indulgentia Domini uenia concedi;
nobis uero non potest ignosci, qui nunc a Domino ammoniti
et instructi sumus, ut calicem Domini cum uino
mixtum, secundum quod Dominus obtulit, offeramus.
<4 4> -C. IV.+ <T R> Preter uinum et aquam et panem in sacramento
nichil debet offerri.
<T I> Item ex Concilio Martini Papae. -[c. 45.]+
<T T> Non oportet aliquid aliud in sanctuario offerri preter
uinum et aquam, que in tipo Christi benedicuntur, quia
dum in cruce penderet, de corpore eius effluxit sanguis et,
aqua. Hec tria unum sunt in Christo Iesu; hec hostia et
oblatio Dei in odorem suauitatis.
<4 5> -C. V.+ <T R> De eodem.
<T I> Item ex Concilio Cartaginensi III. -[c. 24.]+
<T T> In sacramento corporis et sanguinis Domini nichil amplius
offeratur, quam quod ipse Dominus tradidit, hoc
est panis et uinum aqua mixtum. -@. 1.+ Nec amplius
in sacrificiis offeratur, quam de uuis et frumentis.
<4 6> -C. VI.+ <T R> Oblationis sacrificio uuas nemo coniungat.
<T I> Item ex VI. Sinodo. -[c. 28.]+
<T T> Didicimus, quod in quibusdam ecclesiis sacerdotes
sacrificio oblationis coniungant uuas, que secundum usum in
altario offeruntur, et sic simul utraque populo dispensent.
Precipimus igitur, ut nullus sacerdos hoc ulterius faciat, sed
in remissionem peccatorum populo oblationem solam distribuat,
et uuas seorsum benedictas populus, qui petierit, accipiat,
et fructuum gratias agat.
<4 7> -C. VII.+ <T R> De his, qui sacrificando uarie errabant.
<T I> Iulius Papa Episcopis per Egiptum.
<T T> Cum omne crimen atque peccatum oblatis Deo sacrificiis
<S 1316><L 1> -1316+
deleatur, quid de cetero pro delictorum expiatione
Domino dabitur, quando in ipsa sacrificii oblatione erratur?
Audiuimus enim, quosdam scismatica ambitione detentos
contra diuinos ordines et apostolicas institutiones lac
pro uino in diuinis sacrificiis dedicare; alios quoque intinctam
eucharistiam populis pro conplemento communionis
porrigere; quosdam etiam expressum uinum in sacramento
dominici calicis offerre, alios uero pannum lineum
musto intinctum per totum annum reseruare, et in tempore
sacrificii aqua partem eius lauare, et sic offerre. Quod
quam sit euangelicae atque apostolicae doctrinae contrarium,
et consuetudini ecclesiasticae aduersum, non difficile
ab ipso fonte ueritatis probabitur, a quo ordinata ipsa
sacramentorum misteria processerunt. Cum enim magister
ueritatis uerum salutis nostrae sacrificium suis conmendaret
discipulis, nulli lac, sed panem tantum et calicem sub hoc
sacramento cognoscimus dedisse. Legitur enim in
euangelica ueritate: "Accepit Iesus panem et calicem, et
benedicens dedit discipulis suis." Cesset ergo lac sacrificando
offerri, quia manifestum et euidens exemplum
euangelicae ueritatis illuxit, quod preter panem et uinum
aliud offerri non liceat. -@. 1.+ Illud uero, quod pro
conplemento conmunionis intinctam tradunt eucharistiam
populis, nec hoc prolatum ex euangelio testimonium receperunt,
ubi Apostolis corpus suum et sanguinem conmendauit.
Seorsum enim panis, et seorsum calicis conmendatio
memoratur. Nam intinctum panem aliis Christum
prebuisse non legimus, excepto illo tantum discipulo, quem
intincta buccella magistri proditorem ostenderet, non
que sacramenti huius institutionem signaret. Nam quod
de expresso botro, id est de uuarum granis, populus communicat,
ualde est omnino confusum; sed si necesse
fuerit, botrus in calice conprimatur, et aqua misceatur,
quia calix dominicus iuxta canonum preceptum uino
et aqua permixtus debet offerri, quia uidemus in aqua populum
intelligi, in uino uero ostendi sanguinem Christi. Ergo,
cum in calice uino aqua miscetur, Christo populus
adunatur, et credentium plebs ei, in quem credit, copulatur
et iungitur. Que copulatio et coniunctio aquae et uini sic
miscetur in calice Domini, ut illa mixtio non possit separari.
Nam si uinum tantum quis offerat, sanguis Christi
incipit esse sine nobis. Si uero aqua sit sola, plebs incipit
esse sine Christo. Ergo, quando botrus solus offertur, in
quo uini efficientia tantum designatur, salutis nostrae sacramentum
negligitur, quod aqua significatur. Non enim
potest calix Domini esse aqua sola, aut uinum solum, nisi
utrumque misceatur. -@. 2.+ Et ideo, quia ex hoc iam
<S 1317><L 1> -1317+
plurima et multiplex maiorum manauit sentencia, deinceps
omnis talis error atque presumptio cessare
debet, ne peruersorum inordinata conpago statum ueritatis
eneruet. Et ideo nulli deinceps licitum erit aliud in
diuinis sacrificiis offerre, nisi iuxta antiquorum sentenciam
conciliorum panem tantum et calicem uino et
aqua permixtum. De cetero aliter quam preceptum est
faciens tamdiu a sacrificando cessabit, quamdiu legitima
penitenciae satisfactione correptus ad gradus sui
offitium redeat, quod amisit.
<4 8> -C. VIII.+ <T R> Nulla oblatio corpori et sanguini Christi
conparari ualet.
<T I> Item Alexander Papa V. a Petro. -[epist. I.]+
<T T> -II. Pars.+ Nichil in sacrificiis maius esse potest,
quam corpus et sanguis Christi, nec ulla oblatio hac
potior est, sed hec omnes precellit, que pura conscientia
Domino offerenda est, et pura mente sumenda, atque
ab omnibus ueneranda, et sicut potior est ceteris, ita
potius excoli et uenerari debet.
<4 9> -C. IX.+ <T R> Ante confecta misteria pacem non debemus offerre.
<T I> Item Innocentius Papa Decentio, Eugubino Episcopo,
salutem. -[epist. I. c. 1.]+
<T T> -III. Pars.+ Pacem igitur asseris ante confecta misteria
quosdam populis inperare, uel sibi sacerdotes inter se
tradere, cum post omnia (que aperire non debeo) pax sit
necessario indicenda, per quam constet populum ad omnia,
que in misteriis aguntur atque in ecclesia celebrantur,
prebuisse consensum, ac finita esse pacis concludentis signaculo
demonstrentur.
<4 10> -C. X.+ <T R> Ecclesiasticis liminibus careat minister, qui post consecrationem
conmunicare contempnit.
<T I> Item Anacletus Papa. -[epist. I.]+
<T T> Peracta consecratione omnes communicent, qui noluerint
ecclesiasticis carere liminibus. Sic enim et Apostoli
statuerunt, et sancta Romana tenet ecclesia.
<4 11> -C. XI.+ <T R> Quisque sacerdos, quociens missam celebrat, tociens
sacram communionem percipiat.
<T I> Item ex Concilio Tolletano XII. -[c. 5.]+
-IV. Pars.+ <T T> Relatum est nobis, quosdam de sacerdotibus
<S 1318><L 1> -1318+
non tot uicibus communionis sanctae gratiam sumere,
quot sacrificia in uno die uidentur offerre; sed si in uno die
plurima deo offerant sacrificia, in omnibus se oblationibus
a communione suspendunt, et in sola tantum
extremi sacrificii oblatione communionis sanctae gratiam
sumunt, quasi non sit tociens illi uero et singulari
sacrificio participandum, quociens corporis et sanguinis Domini
nostri Iesu Christi inmolatio facta constiterit.
Nam ecce Apostolus dicit: "Nonne qui edunt hostias
participes sunt altaris?" Certum est, quod hi, qui sacrificantes
non edunt, rei sunt dominici sacramenti. Quicumque
ergo sacerdotum deinceps diuino altario sacrificium
oblaturus accesserit, et se a communione suspenderit, ab
ipsa, qua se indecenter priuauit, gratia communionis anno
uno repulsum se nouerit. Nam quale erit sacrificium,
cui nec ipse sacrificans particeps esse dinoscitur?
Ergo modis omnibus tenendum est, ut, quocienscumque
sacrificans corpus et sanguinem Iesu Christi Domini nostri
in altario inmolat, tociens perceptionis corporis et sanguinis
Christi participem se prebeat.
<4 12> -C. XII.+ <T R> Corpus Christi sine eius sanguine sacerdos
non debet accipere.
<T I> Item Gelasius Papa Maiorico et Iohanni Episcopis.
<T T> Conperimus autem, quod quidam sumpta tantummodo
sacri corporis portione a calice sacrati
cruoris abstineant. Qui proculdubio (quoniam nescio qua
superstitione docentur astringi) aut integra sacramenta
percipiant, aut ab integris arceantur, quia diuisio unius
eiusdemque misterii sine grandi sacrilegio non potest
prouenire.
<4 13> -C. XIII.+ <T R> Eucharistiae communionem qui cottidie accipit,
nec reprehenditur, nec laudatur.
<T I> Item Augustinus. -[de ecclesiasticis dogmatibus, c. 53.]+
<T T> -V. Pars.+ Cottidie eucharistiae communionem accipere
nec laudo, nec uitupero, omnibus tamen dominicis
diebus communicandum hortor; si tamen mens
in affectu peccandi est. Grauari magis dico
eucharistiae perceptione, quam purificari. Et ideo, quamuis
quis peccato mordeatur, peccandi tamen de cetero non
habeat uoluntatem, et communicaturus satisfaciat lacrimis
et orationibus, et confidens de Domini miseratione,
<S 1319><L 1> -1319+
accedat ad eucharistiam intrepidus et securus. Sed hoc
de illo dico, quem mortalia peccata non grauant.
<T I> Idem: <T T> -[epist. 118. c. 3.]+ -@. 1.+ Dixerit quispiam, non
cottidie accipiendam eucharistiam, alius affirmat cottidie:
faciat unusquisque quod secundum fidem suam pie credit
esse faciendum. Neque enim litigauerunt inter se, aut
quisquam eorum alteri se preposuit, Zacheus et ille
centurio, cum alter eorum gaudens in domo sua susceperit
Dominum, alter dixerit: "Domine non sum
dignus ut intres sub tectum meum." Ambo Saluatorem
honorificantes quamuis non uno modo, ambo peccatis
miseri, ambo misericordiam consecuti. Ad hoc ualet
quod manna secundum propriam uoluntatem in ore cuiusque
sapiebat.
<4 14> -C. XIV.+ <T R> Qui semper peccat celestis sacramenti medicinam
semper accipiat.
<T I> Item Ambrosius. -[lib. IV. de sacramentis, c. ult.]+
<T T> Si, quocienscumque effunditur sanguis Christi, in
remissionem peccatorum effunditur, debeo semper
accipere. Qui semper pecco, debeo semper habere
medicinam.
<4 15> -C. XV.+ <T R> Non abstineat a corpore Domini, nisi qui
excommunicari meretur.
<T I> Item Hylarius Episcopus.
<T T> Si non sunt tanta peccata, ut excommunicetur quis, non
se debet a medicina corporis Domini separare.
<T P> Item Fabianus Papa ait:
<4 16> -C. XVI.+ <T R> Ter in anno quisque fidelium communicet.
<T T> Etsi non frequentius, saltim ter in anno communicent
homines, nisi forte quis maioribus criminibus
quibuslibet inpediatur; in Pasca uidelicet, et Pentecosten,
et Natale Domini.
<T P> Item Sother Papa:
<S 1320><L 1> -1320+
<4 17> -C. XVII.+ <T R> Etiam in cena Domini sacram communionem
debemus accipere.
<T T> In cena Domini perceptio eucharistiae a quibusdam negligitur,
que quoniam in eadem die ab omnibus fidelibus
(exceptis his, quibus pro grauibus criminibus inhibitum
est) percipienda sit, ecclesiasticus usus demonstrat, cum
etiam penitentes eadem die ad percipienda corporis et sanguinis
dominici sacramenta reconcilientur.
<4 18> -C. XVIII.+ <T R> Proiciatur ab ecclesia qui a communione
sacramenti se pro luxuria auertit.
<T I> Item ex Concilio Martini Papae. c. 83.
<T T> Si quis intrat in ecclesiam Dei, et sacras scripturas
audit, et pro luxuria sua auertit se a communione sacramenti,
et in obseruandis misteriis declinat constitutam
regulam disciplinae, istum talem proiciendum esse de
ecclesia catholica decernimus, donec penitenciam agat, et
ostendat fructum penitenciae suae, ut possit communione
percepta indulgentiam promereri.
<4 19> -C. XIX.+ <T R> Non habeantur catholici qui his tribus temporibus
communicare despiciunt.
<T I> Item ex Concilio Agatensi. -[c. 18.]+
<T T> Seculares, qui in Natale Domini, Pasca, Pentecosten
non communicauerint, catholici non credantur,
nec inter catholicos habeantur.
<4 20> -C. XX.+ <T R> Corripiantur qui in ecclesia communicare
contempnunt.
<T I> Ex Concilio Tolletano. -[I. c. 13.]+
<T T> Hii, qui intrant ecclesiam, et deprehenduntur
numquam communicare, ammoneantur. Ut si non communicant,
ad penitenciam accedant. Si communicant, non
semper abstineant; si non fecerint, abstineant.
<4 21> -C. XXI.+ <T R> Ante sanctam communionem a propria uxore
quisque contineat.
<T I> Item ex Concilio Elibertano.
<T T> Omnis homo ante sacram communionem a propria uxore
<S 1321><L 1> -1321+
abstinere debet tribus, aut quatuor, aut septem
diebus, nec inter catholicos connumerabitur qui in
istis uidelicet temporibus, Pasca, Pentecosten, Natale
Domini non communicauerit.
<T P> Item Sergius Papa:
<4 22> -C. XXII.+ <T R> Quare tres partes fiant ex corpore Christi.
<T T> -VI. Pars.+ Triforme est corpus Domini. Pars oblatae,
in calicem missa, corpus Christi, quod iam resurrexit,
monstrat. Pars comesta, ambulans adhuc super
terram. Pars in altari usque ad finem missae remanens,
corpus in sepulchro, quia usque in finem seculi corpora
sanctorum in sepulchris erunt.
<T P> Clemens: -[epist. II.]+
<4 23> -C. XXIII.+ <T R> A quibus sunt contrectanda sacramenta dominica.
<T T> -VII. Pars.+ Tribus gradibus conmissa sunt sacramenta
diuinorum secretorum, id est presbitero, diacono, et ministro,
qui cum tremore et timore clericorum reliquias corporis
domini custodire debent fragmentorum. <T I> Idem: <T T>
-@. 1+ Tanta in altario certe holocausta offerantur, quanta
populo sufficere debeant. Quod si remanserint in
crastinum non reseruentur, sed cum timore et tremore clericorum
et diligentia consumantur. Qui autem residua
corporis Domini, que in sacrario relicta sunt, consumunt,
non statim ad accipiendos communes cibos conueniant,
ne putent sanctae portioni miscere cibum, qui per aqualiculos
digestus in secessum diffunditur. Si ergo
mane dominica portio editur, usque ad sextam ieiunent
ministri, qui eam consumpserunt, et, si tertia uel quarta
hora acceperint, ieiunent usque ad uesperum. Sic secreta
sanctificatione eterna custodienda sunt sacramenta.
-@. 2.+ Precipimus etiam, ne umquam extero clerico
ecclesiae siue laico de fragmentis oblationum Domini
ad mensam donatur. Unde scis tu, qui passim
sanctuarii panes indignis inpendis, unde nosti, si mundi
sunt a mulieribus? Hinc et Dauid ab Abimelech sacerdote
interrogatus, cum panem sibi ad comedendum
posceret, cum se mundum ante triduum profiteretur,
panes propositionis manducauit.
<4 24> -C. XXIV.+ <T R> Inficiuntur, non mundantur scelerosi, qui
communicare non desinunt.
<T I> Item Ysidorus. -[lib. I. de summo bono, c. 24.]+
<T T> -VIII. Pars.+ Qui scelerate uiuunt in ecclesia, et communicare
<S 1322><L 1> -1322+
non desinunt, putantes se tali communione mundari,
discant nil ad emundationem proficere sibi, dicente Propheta:
"Quid est, quod dilectus meus in domo mea fecit
scelera multa? Numquid carnes sanctae auferent a te malicias
tuas?" et Apostolus: "Probet," inquit, "se homo,
et sic de pane illo edat, et de calice bibat."
<T P> Item ex VIII. Sinodo. Basilius Episcopus dixit:
<4 25> -C. XXV.+ <T R> Dampnationem, non salutem acquirit qui indigne
sacramentis Christi communicat.
<T T> Timorem quidem docet nos Apostolus, dicens:
"Qui manducat et bibit indigne, iudicium sibi manducat et
bibit." Fidem uero edocet nos sermo Domini, dicens:
"Hoc est, quod pro multis datur, corpus meum.
Hoc facite in meam conmemorationem." -@. 1.+ Et Apostolus
de unigenito Dei filio: "Humiliauit semetipsum
factus obediens usque ad mortem, mortem autem crucis."
Cum ergo anima fidem habet his dictis, et considerat
magnificentiam gloriae ipsius, et admiratur nimietatem humilitatis,
quomodo tantus ac talis obediens patri fuit
usque ad mortem pro uita nostra: puto, quia possit prouocari
ad affectum, et dilectionem ipsius, et Dei patris,
qui unico filio non pepercit, sed pro nobis omnibus tradidit
illum. -@. 2.+ Talem ergo fidem uel affectum
preparare debet in animo suo is, qui panem et calicem
Domini percipit.
<4 26> -C. XXVI.+ <T R> Non a quo, sed ante quem offeratur,
considerandum est.
<T I> Item Augustinus in libro questionum Numeri. -[quest. XX.]+
<T T> Et dixit Dominus ad Moysem, et ad Eleazarum filium
Aaron sacerdotem: "Tollite thuribula erea e medio
exustorum, et ignem alienum hunc semina ibi, quia sanctificauerunt
thuribula peccatorum horum in animabus suis;
et facies laminas ductiles, circumpositionem altari,
quoniam oblata sunt ante Dominum, et sanctificata sunt, et
facta sunt in signum filiis Israel." Sed notandum, nouo
modo dicta sanctificata pena eorum, a quibus hoc peccatum
fuerat perpetratum, quia per eos exemplum datum est ceteris,
quo timerent. Circumpositionem autem altari cur
ex eis fieri uoluit, addidit dicens: "quoniam oblata sunt ante
Dominum, et sanctificata facta sunt in signum filiis
Israel." Non ergo in eis reprobari uoluit, quod a talibus oblata
sunt, sed potius hoc cogitare et attendi, ante quem
oblata sint, id est, quia ante Dominum, ut plus in eis ualeret
<S 1323><L 1> -1323+
nomen Domini, ante quem oblata sunt, quam pessimum
meritum eorum, a quibus oblata sunt.
<4 27> -C. XXVII.+ <T R> Penitencia eius, cuius negligentia de Christi
sanguine aliquid stillat.
<T I> Item ex Decreto Papae Pii.
<T T> -IX. Pars.+ Si per negligentiam aliquid de sanguine
stillauerit in terram, linguabitur, tabula
radetur. Si non fuerit tabula, ut non conculcetur, locus corradetur,
et igne consumetur, et cinis intra altare
condetur, et sacerdos XL. diebus peniteat. Si
super altare stillauerit calix, sorbeat minister stillam, et III.
diebus peniteat. Si super linteum altaris, et ad
aliud stilla peruenerit, IV. diebus peniteat. Si usque
ad tercium, IX. diebus peniteat. Si usque ad quartum,
XX. diebus peniteat, et lintheamina, que tetigerint
stillam, tribus uicibus minister abluat calice
subter posito, et aqua ablutionis sumatur, et iuxta altare
recondatur.
<4 28> -C. XXVIII.+ <T R> Que penitencia sit inponenda ei qui
sacrificium euomit.
<T I> Item ex Penitenciali Bedae Presbiteri. -[c. de ebrietate]+
<T T> Si quis per ebrietatem uel uoracitatem eucharistiam
euomuerit, XL. diebus peniteat; clerici, uel monachi,
seu diaconi, presbiteri LXX. diebus peniteant;
episcopi XC. Si pro infirmitatis causa euomuerit,
VII. diebus peniteant.
<4 29> -C. XXIX.+ <T R> Sacerdotes non nisi per se diuina sacramenta
ministrent.
<T I> Item ex Concilio Remensi, c. 2.
<T T> -X. Pars.+ Peruenit ad notitiam nostram, quod quidam
presbiteri in tantum paruipendant diuina misteria, ut
laico aut feminae sacrum corpus Domini tradant ad deferendum
infirmis, et quibus prohibetur, ne sacrarium
ingrediantur, nec ad altare appropinquent, illis sancta sanctorum
conmittuntur. Quod quam sit horribile quam
que detestabile, omnium religiosorum animaduertit
prudentia. Igitur interdicit per omnia sinodus, ne talis
temeraria presumptio ulterius fiat; sed omnimodis presbiter
<S 1324><L 1> -1324+
per semetipsum infirmum communicet. Quod si aliter
fecerit, gradus sui periculo subiacebit.
<4 30> -C. XXX.+ <T R> Quando celebratur missa, presbiterium laici
ingredi non presumant.
<T I> Item Clemens Papa.
<T T> -XI. Pars.+ Sacerdotum aliorumque clericorum ecclesiis
seruientium honores a laicorum discrete apparere
conueniunt. Quamobrem nulli laicorum liceat in eo loco,
ubi sacerdotes et reliqui clerici consistunt (quod
presbiterium nuncupatur), quando missa celebratur, consistere,
ut libere ac honorifice possint sacra offitia exerceri.
-+
<4 31> -C. XXXI.+ <T R> Sicut in metropolitana ecclesia, ita ubique
missarum solempnia celebrentur.
<T I> Item ex Concilio Gerundensi. -[c. 1.]+
<T T> -XII. Pars.+ Institutio missarum, sicut in metropolitana
ecclesia agitur, ita in Dei nomine in omnibus prouinciis
tam ipsius missae ordo, quam psallendi uel ministrandi
consuetudo seruetur.
<4 32> -C. XXXII.+ <T R> Quid sit sacrificium, quid sacramentum.
<T I> Item Augustinus in libro X. de ciuitate Dei. -[c. 5.]+
<T T> -XIII. Pars.+ Sacrificium est uisibile inuisibile sacramentum,
id est sacrum signum. <T I> Item alibi: <T T> -@. 1.+ Sacramentum
est inuisibilis gratiae uisibilis forma.
<4 33> -C. XXXIII.+ <T R> Quid sit signum.
<T I> Idem in libro II. de doctrina Christiana. -[c. 1.]+
<T T> Signum est res preter speciem, quam ingerit sensibus,
aliud aliquid ex se faciens in cognitionem uenire.
<T P> Item Gregorius in omelia pascali:
<4 34> -C. XXXIV.+ <T R> Post consecrationem non substantia, sed
species remanet.
<T T> Specie et similitudo illarum rerum uocabula sunt,
que ante fuerunt, scilicet panis et uini. Unde in fine
cuiusdam missae oratur et dicitur: "Perficiant in nobis,
quesumus Domine, tua sacramenta quod continent, ut
que nunc specie gerimus rerum ueritate capiamus."
<S 1325><L 1> -1325+
Postulat quippe sacerdos, ut corpus Christi, quod sub specie
panis et uini nunc geritur, manifesta uisione, sicuti reuera
est, quandoque capiatur. De qua uisione Dominus in euangelio
secundum Iohannem: "Qui diligit me diligetur
a patre meo, et ego diligam eum, et manifestabo ei me
ipsum." Quamuis non inprobabiliter quidam exponant
hoc loco carnis et sanguinis ueritatem ipsam eorundem
efficientiam, id est peccatorum remissionem.
<4 35> -C. XXXV.+ <T R> Visibiles creaturae in Christi corpus et sanguinem
inuisibiliter conuertuntur.
<T I> Item Eusebius Emisenus.
<T T> -XIV. Pars.+ Quia corpus assumptum ablaturus erat ab
oculis, et illaturus sideribus, necessarium erat, ut die
cenae sacramentum nobis corporis et sanguinis consecraret,
ut coleretur iugiter per misterium, quod semel
offerebatur in precium, ut quia cottidiana, et indefessa currebat
pro hominum salute redemptio, perpetua esset
redemptionis oblatio, et perhennis uictima illa uiueret in
memoria, et semper presens esset in gratia uere unica et
perfecta hostia, fide estimanda, non specie, nec exteriori
censenda uisu, sed interiori affectu. Unde celestis confirmat
auctoritas, quia "caro mea uere est cibus, et sanguis
meus uere est potus." -@. 1.+ Recedat ergo omne
infidelitatis ambiguum, quandoquidem qui auctor est
muneris ipse etiam est testis ueritatis. Nam et inuisibilis
sacerdos uisibiles creaturas in substantiam corporis
et sanguinis sui uerbo suo secreta potestate conuertit, ita
dicens: "Accipite et comedite, hoc est corpus meum;"
et sanctificatione repetita: "Accipite, et bibite, hic est
sanguis meus." Ergo ad nutum precipientis Domini
repente ex nichilo substiterunt excelsa celorum, profunda
fluctuum, uasta terrarum: pari potestate in spiritualibus
sacramentis, ubi precipit uirtus, seruit effectus.
-@. 2.+ Quanta itaque et quam celebranda beneficia uis diuinae
benedictionis operetur, et, quomodo tibi nouum et
inpossibile esse non debeat, quod in Christi substantiam
terrena et mortalia conuertuntur, te ipsum, qui in Christo
es regeneratus, interroga. Dudum alienus a uita, peregrinus
a misericordia, a salutis uia intrinsecus mortuus
exulabas; subito initiatus Christi legibus, et salutaribus
misteriis innouatus, in corpus ecclesiae non uidendo, sed
credendo transsiluisti, et de filio perditionis adoptiuus
Dei fieri occulta puritate meruisti; in mensura uisibili
permanens maior factus es te ipso inuisibiliter sine quantitatis
augmento; cum idem atque ipse esses, multo alter
fidei processibus extitisti; in exteriori nichil additum est, et
<S 1326><L 1> -1326+
totum in interiori mutatum est, ac sic homo Christi filius
effectus, et Christus in mente hominis est formatus. Sicut
ergo sine corporali sensu, uilitate preterita deposita, subito
indutus es dignitatem nouam, et sicut hoc, quod Deus
lesa in te curauit, infecta diluit, maculata detersit, non
oculis, sed sensibus tuis sunt credita: et
cum reuerendum altare cibis spiritualibus satiandus
ascendis, sacrum Dei tui corpus et sanguinem fide respice,
honora, mirare, mente continge, cordis manu suscipe, et
maxime totum haustu interioris hominis assume.
<4 36> -C. XXXVI.+ <T R> Quare in specie panis et uini sacramentum
suum Christus nobis ministrauit.
<T I> Item Augustinus.
<T T> Quia passus est pro nobis Dominus, conmendauit nobis
in isto sacramento sanguinem suum et corpus, quod etiam
fecit nosmetipsos. Nam et nos corpus ipsius facti sumus,
et per misericordiam ipsius quod accepimus nos
sumus. Recordamini: et uos non fuistis, et creati estis;
ad aream dominicam conportati estis; laboribus boum,
id est annunciantium euangelium, triturati estis; quando
catecumini deferebamini, in horreo seruabamini, nomina
uestra dedistis, cepistis moli ieiuniis exorcismi;
postea ad aquam uenistis, et conspersi estis, et panis dominicus
facti estis. Ecce, quod accepistis. Quomodo ergo
unum uidetis esse quod factum est, sic unum estote uos,
diligentes uos, tenendo unam fidem, unam spem, indiuiduam
karitatem. Heretici, quando hoc accipiunt, testimonium
contra se accipiunt, quia illi querunt diuisionem,
cum panis iste indicet unitatem. Sic et uinum in multis
racemis fuit, et modo unum est, unum est in sua natiuitate
calix post pressuram torcularis. Et uos post illa
ieiunia, post labores, post humilitatem et contricionem,
iam in nomine Christi tamquam ad calicem uenistis, et
ibi uos estis in mensa, et in calice, nobiscum uos estis.
Simul enim hoc sumimus, simul bibimus, quia simul uiuimus.
<T I> Item in sermone de infantibus: <T T> -@. 1.+ Ita Dominus noster
Iesus Christus nos significauit, nos ad se pertinere uoluit,
misterium pacis et unitatis nostrae in mensa consecrauit.
Qui accepit misterium unitatis, et non tenet
uinculum pacis, non misterium accepit pro se, sed testimonium
contra se. Nulli est aliquatenus ambigendum,
unumquemque fidelium corporis et sanguinis dominici
tunc esse participem, quando in baptismate membrum
efficitur Christi, nec alienari ab illius panis calicisque consortio,
etiamsi ante, quam panem illum comedat, calicemque
bibat, de hoc seculo migrauerit in unitate
<S 1327><L 1> -1327+
corporis Christi constitutus. Sacramenti quippe illius
participatione ac beneficio non priuatur, quando in se
hoc, quod illud sacramentum significat, inuenitur.
<4 37> -C. XXXVII.+ <T R> Dum hostia frangitur, passio Christi ad
memoriam reuocatur.
<T I> Idem in libro sentenciarum Prosperi.
<T T> Dum hostia frangitur, dum sanguis de calice in ora
fidelium funditur, quid aliud, quam dominici corporis in
cruce inmolatio, eiusque sanguinis de latere effusio designatur?
-+
<T P> Item Leo Episcopus, et sancta sinodus, que in urbe Romana
conuenit, Clero, honoratis, et plebi consistenti
Constantinopolim:
<4 38> -C. XXXVIII.+ <T R> De ueritate corporis et sanguinis Christi
nulli ambigere licet.
<T T> -XV. Pars.+ In quibus isti ignorantiae tenebris, in quo
hactenus desidiae torpore iacuerunt, ut nec auditu discerent,
uel lectione cognoscerent, quod in ecclesia in
omnium ore tam consonum est, ut nec ab infantium
linguis ueritas corporis et sanguinis Christi inter communionis
sacramenta doceatur, quia in illa mistica
distributione spiritualis alimoniae hoc inpertitur, hoc sumitur,
ut accipientes uirtutem celestis cibi in carnem ipsius
qui caro nostra factus est, transeamus? Idem est cibus
refectionis, est cibus sanguinis. Sicut enim caro Domini
uere est cibus, ita sanguis uere noster est potus.
<T I> Idem: <T T> -@. 1.+ Est corpus, de quo dictum est: "Caro
mea uere est esca, et sanguis meus uere est potus."
Circa hoc corpus aquilae sunt, que alis circumuolant
spiritualibus. -@. 2.+ Unde et idem corpus Christi
edimus, ut uitae eternae possimus esse participes.  <T I> Idem: <T T>
-@. 3.+ Cuius clare argumentis utimur, suis utamur
exemplis, incarnationis quoque exemplo astruamus
misterii ueritatem. -@. 4.+ Quid hic queris naturae
ordinem in Christi corpore, cum preter naturam sit ipse
Christus partus ex Virgine?
<S 1328><L 1> -1328+
<4 39> -C. XXXIX.+ <T R> Non natura nascitur, sed consecratione
nobis conficitur corpus et sanguis Christi.
<T I> Item Ambrosius in libro de catecizandis rudibus.
<T T> Panis et calix non quilibet, sed certa consecratione
misticus fit nobis, non nascitur. Proinde, quod ita fit
nobis, quamuis sit panis et calix, alimentum est resurrectionis,
non sacramentum religionis; non quod benedicimus,
gratiasque agimus Domino in omni eius munere, non
tantum spirituali, uerum etiam corporali.
<4 40> -C. XL.+ <T R> Quod ante benedictionem panis et uinum est post
benedictionem est corpus et sanguis Christi.
<T I> Idem in libro de offitiis.
<T T> Ante benedictionem alia species nominatur, post
benedictionem corpus significatur. <T I> Item: <T T> -@. 1.+ In
illo sacramento Christus est. <T I> Item: <T T> -[lib. 4. de sacramentis,
c. 5.]+ -@. 2.+ Qui manducauerit hoc corpus, fiet ei remissio
peccatorum.
<4 41> -C. XLI.+ <T R> Sub specie panis et uini inuisibilem Christi
carnem et sanguinem honoramus.
<T I> Item Augustinus in libro sentenciarum Prosperi.
<T T> Nos autem in specie panis et uini, quam uidemus, res
inuisibiles, id est carnem et sanguinem, honoramus, nec
similiter pendimus has duas species, quemadmodum
ante consecrationem pendebamus, cum fideliter
fateamur, ante consecrationem panem esse et uinum, quod
natura formauit; post consecrationem uero Christi carnem
esse et sanguinem, quod benedictio consecrauit.
<4 42> -C. XLII.+ <T R> Confessio Berengarii.
<T T> -XVI. Pars.+ Ego Berengarius, indignus ecclesiae S.
Mauritii Andegauensis diaconus, cognoscens ueram, catholicam
et apostolicam fidem, anathematizo omnem
heresim, precipue eam, de qua hactenus infamatus sum,
que astruere conatur, panem et uinum, que in altari ponuntur,
post consecrationem solummodo sacramentum, et non
uerum corpus et sanguinem Domini nostri Iesu Christi
<S 1329><L 1> -1329+
esse, nec posse sensualiter, nisi in solo sacramento manibus
sacerdotum tractari, uel frangi, aut fidelium dentibus
atteri. Consentio autem sanctae Romanae ecclesiae et
apostolicae sedi, et ore et corde profiteor, de sacramentis
dominicae mensae eandem fidem me tenere,
quam dominus et uenerabilis Papa Nykolaus, et hec sancta
sinodus auctoritate euangelica et apostolica tenendam tradidit
michique firmauit: scilicet panem et uinum, que in
altari ponuntur, post consecrationem non solum sacramentum,
sed etiam uerum corpus et sanguinem Domini nostri
Iesu Christi esse, et sensualiter non solum sacramentum,
sed in ueritate manibus sacerdotum tractari, frangi, et
fidelium dentibus atteri; iurans per sanctam, et homousion
Trinitatem, et per hec sacrosancta Christi euangelia.
Eos, qui contra hanc fidem uenerint, cum dogmatibus et
sectatoribus suis eterno anathemate dignos esse pronuncio.
Quod si ego ipse aliquando contra hec aliquid
sentire presumpsero aut predicare, canonum seueritati
subiaceam. Lecto et perlecto sponte subscripsi. -@. 1.+
Hanc confessionem suae fidei de corpore et sanguine
Domini nostri Iesu Christi a Berengario Romae coram
CXIII. episcopis factam misit Nykolaus Papa per urbes
Italiae, Germaniae, Galliae, et ad quecumque loca fama
prauitatis eius peruenire ante potuit, ut ecclesiae, que
prius doluerant de auerso atque aduerso, postea
gaudeant de reuerso atque conuerso.
<4 43> -C. XLIII.+ <T R> Quare elementorum species reseruentur, cum uere
sit Christi corpus et sanguis.
<T I> Ambrosius in libro de offitiis.
<T T> Forte dicas, quomodo uera caro, quomodo uerus sanguis,
qui similitudinem non uideo carnis, non uideo sanguinis
ueritatem? Primo omnium dixi tibi de sermone
Christi, qui operatur, ut possit mutare et conuertere genera
et instituta naturae. Deinde, ubi non tulerunt sermonem
Christi discipuli eius, sed audientes, quod carnem suam
daret manducare, et sanguinem suum ad bibendum,
recedebant, solus tamen Petrus dixit: "Verba uitae
eternae habes, et ego a te quomodo recedam?" Ne igitur
plures hoc dicerent, et ne ueluti quidam esset horror
cruoris, sed maneret gratia redemptionis, ideo in
similitudine quidem accipis sacramentum, sed uere
naturae gloriam uirtutemque consequeris. "Ego
sum," inquit, "panis uiuus, qui de celo descendi."
<S 1330><L 1> -1330+
<4 44> -C. XLIV.+ <T R> Non carnaliter, sed spiritualiter Christi corpus
et sanguinem debemus accipere.
<T I> Item Augustinus in expositione Psalmo LIV.
<T T> Prima quidem, inquit, heresis in discipulis Christi,
uelut a duricia sermonis eius facta est. Cum enim diceret:
"Nisi quis manducauerit carnem meam, et biberit
sanguinem meum, non habebit uitam eternam," illi non
intelligentes dixerunt ad inuicem: "Durus est hic sermo,
quis eum potest manducare." Dicentes, quia durus
est hic sermo, separauerunt se ab illo; et remansit
cum duodecim. Discedentibus illis instruxit eos, qui
remanserant. Spiritus est, inquit, qui uiuificat; caro
nichil prodest. Verba, que locutus sum ad uos, Spiritus
et uita sunt. Intellexistis spiritualiter? Spiritus et uita
sunt. Intellexistis carnaliter? Etiam sic illa spiritus et uita
sunt, sed tibi non sunt. Spiritualiter intelligite que
locutus sum. Non hoc corpus, quod uidetis, manducaturi
estis, et bibituri illum sanguinem, quem fusuri sunt qui
me crucifigent. Sacramentum, aliquod uobis conmendaui:
spiritualiter intellectum uiuificabit uos; caro autem non
prodest quicquam. Sed quomodo illi intellexerunt?
Carnem quippe sic intellexerunt, quomodo in cadauere
uenditur, aut in macello dilaniatur. "Sciens autem
Iesus ait: hoc uos scandalizat, quia dixi: do uobis carnem
meam manducare, et sanguinem meum bibere? Si ergo
uideritis filium hominis ascendentem, ubi erat prius?" Quid
est hoc? Hinc soluit, quod illos mouerat; hinc aperuit,
unde fuerant scandalizati: hinc plane, si
intelligerent. Illi autem putabant, erogaturum corpus
suum. Ille dixit, se ascensurum in celum, utique integrum.
Cum uideritis filium hominis ascendentem, ubi erat
prius? certe uel tunc uidebitis, quia non eo modo, quo
putatis, erogat corpus suum, uel tunc intelligetis, quia
gratia eius non sumitur morsibus. <T I> Item: <T T> -[tractatu 30. in
Iohannem: @. 1.]+ Donec seculum finiatur, sursum est
Dominus; sed tamen etiam hic nobiscum est ueritas Dominus.
Corpus enim, in quo resurrexit, uno loco esse
oportet; ueritas autem eius ubique diffusa est.
<4 45> -C. XLV.+ <T R> Quomodo Christi corpus quod in cruce pependit,
accipitur, et quomodo non.
<T I> Item Augustinus in epistola ad Ireneum.
<T T> Non hoc corpus, quod uidetis, manducaturi estis, et
<S 1331><L 1> -1331+
bibituri illum sanguinem quem effusuri sunt illi qui
me crucifigent; ipsum quidem et non ipsum ipsum inuisibiliter,
non ipsum uisibiliter. Unde et subditur:
Si necesse est, illud celebrari uisibiliter, necesse
tamen est, inuisibiliter intelligi.
<4 46> -C. XLVI.+ <T R> Quid sit corpus Christi manducare, et
sanguinem eius bibere.
<T I> Item Augustinus in sermone de uerbis euangelii.
<T T> Quid est Christum manducare? non est hoc solum, in
sacramento corpus eius accipere. Multi enim indigne accipiunt,
de quibus Apostolus ait: "Qui manducat et
bibit calicem Domini indigne, iudicium sibi manducat et
bibit." Sed quomodo manducandus est Christus? Quomodo
ipse dicit: "Qui manducat carnem meam, et bibit
sanguinem meum, in me manet, et ego in illo." Etsi
accipit sacramentum, acquirit magnum tormentum.
<4 47> -C. XLVII.+ <T R> Credere in Christum est manducare ipsum.
<T I> Item Augustinus in libro de remedio penitenciae.
<T T> Ut quid paras dentem et uentrem? Crede, et
manducasti. Credere enim in eum, hoc est panem uiuum
manducare. Qui credit in eum manducat eum.
<4 48> -C. XLVIII.+ <T R> Sacramentum, et res sacramenti sacrificium
ecclesiae conficitur.
<T I> Item Augustinus in libro sentenciarum Prosperi.
<T T> Hoc est, quod dicimus, quod omnibus modis
approbare contendimus, sacrificium ecclesiae confici
duobus, duobus constare: uisibili elementorum specie,
et inuisibili Domini nostri Iesu Christi carne et sanguine;
et sacramento, et re sacramenti, id est corpore Christi,
sicut persona Christi constat et conficitur ex Deo et
homine, cum ipse Christus uerus Deus sit, et uerus homo,
quia omnis res illarum rerum naturam et ueritatem in se
continet, ex quibus conficitur. Conficitur autem sacrificium
ecclesiae duobus, sacramento, et re sacramenti, id
est corpore Christi. Est igitur sacramentum, et res
sacramenti, id est corpus Christi. <T I> Item: <T T> -@. 1.+ Caro
<S 1332><L 1> -1332+
eius est, quam forma panis opertam in sacramento accipimus,
et sanguis eius, quem sub uini specie ac sapore
potamus. Caro uidelicet carnis, et sanguis sacramentum
sanguinis; carne et sanguine, utroque inuisibili, spirituali,
intelligibili, significatur corpus uisibile Domini nostri
Iesu Christi, et palpabile, plenum gratia omnium uirtutum,
et diuina maiestate. <T I> Item: <T T> -@. 2.+ Sicut ergo celestis
panis, qui uere caro Christi est, suo modo uocatur corpus
Christi, cum reuera sit sacramentum corporis Christi, illius
uidelicet, quod uisibile, quod palpabile, mortale in
cruce est positum, uocaturque ipsa carnis inmolatio, que
sacerdotis manibus fit, Christi passio, mors, crucifixio, non
rei ueritate, sed significanti misterio: sic sacramentum
fidei, quod baptismus intelligitur, fides est.
<4 49> -C. XLIX.+ <T R> Quot modis caro Christi intelligatur.
<T I> Ieronimus in epistola ad Ephesos. -[ad cap. 1.]+
<T T> Dupliciter inquit intelligitur caro Christi et sanguis:
uel spiritualis illa atque diuina, de qua ipse ait:
"Caro mea uere est cibus, et sanguis meus uere est potus,"
et: "Nisi manducaueritis carnem meam, et meum sanguinem
biberitis, non habebitis uitam eternam;" uel caro
mea, que crucifixa est, et sanguis, qui militis effusus
est lancea.
<4 50> -C. L.+ <T R> De eodem.
<T I> Item Augustinus in libro de trinitate ad Chorinthios.
<T T> Quia morte Domini sumus liberati, huius rei memores
in edendo et potando carnem et sanguinem, que pro
nobis oblata sunt, significamus.
<4 51> -C. LI.+ <T R> Quomodo Christus semel sit inmolatus, et quomodo
cottidie inmoletur.
<T I> Item in Psalmo XX.
<T T> -XVII. Pars.+ Semel Christus mortuus est, iustus pro
iniustis, et scimus, et certum habemus, et spe inmobili
retinemus, quia, Christus resurgens a mortuis iam non
moritur, mors illi ultra non dominabitur. Verba ista
Apostoli sunt; tamen, ne obliuiscamur, quod semel
factum est in memoria nostra omni anno fit. Quociens
<S 1333><L 1> -1333+
Pasca celebratur, numquid tociens Christus occiditur?
sed tamen anniuersaria recordatio representat quod
olim factum est, et sic nos facit moueri, tamquam uideamus
in cruce presentem Dominum.
<4 52> -C. LII.+ <T R> Item in libro sentenciarum Prosperi.
<T T> Semel inmolatus est in semetipso Christus, et tamen
cottidie inmolatur in sacramento. Quod ita intelligendum
est, quia in manifestatione sui corporis, in distinctione
membrorum suorum omnium uerus Deus et uerus homo
semel tantum in cruce pependit, offerens patri se ipsum
hostiam uiuam et passibilem, mortalem, uiuorum ac
mortuorum redemptionis efficacem, eorum scilicet, quos
altitudo diuini consilii redimendos iudicauit, presciuit
predestinauit, uocauit, modis atque temporibus, quibus id
fieri congruebat.
<4 53> -C. LIII.+ <T R> Hostia, que semel oblata est, in recordationem
suae mortis cottidie offertur.
<T I> Item Ambrosius in epistola ad Ebreos. -[c. 10.]+
<T T> In Christo semel oblata est hostia ad salutem sempiternam
potens. Quid ergo nos? nonne per singulos dies
offerimus? Offerimus, sed ad recordationem mortis
eius, et una est hostia, non multae. Quomodo una et
non multae? quia semel oblatus est Christus. Hoc autem
sacrificium exemplum est illius, id ipsum semper id
ipsum. Proinde hoc est sacrificium, alioquin dicetur,
quoniam in multis locis offertur, multi sunt Christi? Nequaquam,
sed unus ubique Christus, et hic plenus existens,
et illic plenus. Sicut enim quod ubique offertur unum
est corpus, et non multa corpora: ita et unum sacrificium.
Pontifex auoem ille est, qui hostiam obtulit nos mundantem.
Ipsam offerimus etiam nunc, que tunc oblata
consumi non potest. Quod nos facimus, in conmemorationem
fit eius, quod factum est: "Hoc enim facite,"
ait, "in meam conmemorationem."
<4 54> -C. LIV.+ <T R> Sacramentum corporis Christi non nisi ieiuni
debemus accipere.
<T I> Item Augustinus in libro responsionum ad
Ianuarium. -[c. 6.]+
<T T> -XVIII. Pars.+ Liquido apparet, quando primo acceperunt
<S 1334><L 1> -1334+
discipuli corpus et sanguinem Domini, non eos
accepisse ieiunos. Numquid tamen propterea calumpniandum
est uniuersae ecclesiae, quod a ieiunis semper accipitur?
Ex hoc enim placuit Spiritui sancto, ut in honore
tanti sacramenti prius in os Christiani dominicum corpus
intraret, quam exteri cibi. Nam ideo per uniuersum
orbem mos iste seruatur. Neque enim, quia post cibos
Dominus dedit, propterea pransi aut cenati fratres ad illud
sacramentum accipiendum conuenire debent, aut, sicut
faciebant quos Apostolus arguit et emendat, mensis suis
ista miscere. Namque Saluator, quo uehementius conmendaret
misterii illius altitudinem, ultimum hoc uoluit
infigere cordibus et memoriae discipulorum, a quibus ad
passionem disgressurus erat, et ideo non precepit, quo
deinceps ordine sumeretur, ut Apostolis, per quos ecclesias
dispositurus erat, seruaret hunc locum. Nam si hoc ille
monuisset, ut post cibos alios semper acciperetur,
credo, quod eum morem nemo mutasset. Cum uero
ait Apostolus, de hoc sacramento loquens: "Propter quod,
fratres, cum conuenitis ad manducandum, inuicem expectate,
si quis esurit, domi manducet, ut non ad iudicium
conueniatis," statim subtexuit: "cetera autem, cum uenero,
ordinabo." Ubi intelligi datur, quia multum erat, ut
in epistola totum illis agendi ordinem insinuaret,
quod uniuersa per orbem seruat ecclesia, ab ipso ordinatum
esse, quod nulla horarum diuersitate uariatur.
<4 55> -C. LV.+ <T R> Ante consecrationem est panis, sed uerbis Christi
in eius corpus conuertitur.
<T I> Item Ambrosius in libro -[IV.]+ de sacramentis. -[c. 4.]+
<T T> -XIX. Pars.+ Panis est in altari usitatus ante uerba
sacramentorum; ubi accessit consecratio, de pane fit caro
Christi. Quomodo autem potest qui panis est
corpus esse Christi? Consecratio autem quibus uerbis,
cuius sermonibus est? Domini Iesu. Nam reliqua
omnia, que dicuntur, laus Deo defertur, oratione
petitur pro populo, pro regibus, pro ceteris. Ubi
autem sacramentum conficitur, iam non suis sermonibus
sacerdos, sed utitur sermonibus Christi. Ergo sermo
Christi hoc conficit sacramentum. Quis sermo Christi?
hic, quo facta sunt omnia. Iussit Dominus, et
<S 1335><L 1> -1335+
facta sunt celum et terra mare. Vides
ergo, quam operatorius sit sermo Christi. Si ergo uis tanta
est in sermone Domini Iesu, ut inciperet esse quod
non erat: quanto magis operatorius est, ut sint que erant
et in aliud conmutentur? Et sic quod erat panis ante consecrationem
iam corpus Christi est post consecrationem,
quia sermo Christi creaturam mutat, et sic ex pane fit corpus
Christi, et uinum cum aqua in calice missum fit sanguis
consecratione uerbi celestis. -@. 1.+ Sed forte dicis: Speciem
sanguinis non uideo; sed habet similitudinem. Sicut enim
mortis similitudinem sumpsisti, ita etiam similitudinem
sanguinis bibis, ut nullus horror cruoris sit, et precium
tamen operetur redemptionis. Didicisti, quia accipis
corpus Christi. -[Et c. 5.]+ -@. 2.+ Vis scire, quia uerbis
celestibus consecratur? Accipite, que sunt uerba. Dicit
sacerdos: "Fac nobis," inquit, "hanc oblationem scriptam
rationabilem etc." Inde: omnia illa
euangelistae sunt usque ad "Accipite" siue corpus, siue
sanguinem. Inde uerba sunt Christi: "Accipite et bibite
ex hoc omnes; hic est enim sanguis meus." Vide singula.
Qui pridie, inquit, quam pateretur, in sanctis manibus
accepit panem. Ante, quam consecretur, panis
est: ubi autem uerba Christi accesserint, corpus Christi
est. Deinde audi dicentem: Accipite, et edite ex eo
omnes; hoc est enim corpus meum. Et ante uerba Christi
calix est uini et aquae plenus. Ubi uerba Christi operata
fuerint, ibi sanguis efficitur, qui plebem redemit. -@. 3.+
Ergo uide, quam potens est sermo Christi uniuersa
conuertere. Deinde ipse Iesus testificatur, quod
corpus suum, et sanguinem suum accipiamus. De cuius
fide et testificatione dubitare non debemus.
<4 56> -C. LVI.+ <T R> Non corpus, sed animam fulcit panis
uitae eternae.
<T I> Item.
<T T> Non iste panis est, qui uadit in corpus, sed panis
uitae eternae, qui animae nostrae substantiam fulcit. -@. 1.+
Iste panis cottidianus est; accipe cottidie quod cottidie tibi
prosit; sic uiue, ut cottidie merearis accipere.
<S 1336><L 1> -1336+
<4 57> -C. LVII.+ <T R> Etiam secundum carnem Christus est panis uiuus.
<T I> Item Augustinus in epistola ad Ireneum.
<T T> Christus panis est, de quo qui manducat uiuit in eternum,
de quo ipsemet dixit: "Et panis, quem ego dabo,
caro mea est, pro mundi uita etc." Determinat, quomodo
sit panis, non solum secundum uerbum, quo uiuunt omnia,
sed secundum carnem assumptam pro mundi uita.
Humana enim caro, que erat peccato mortua, carni
mundae unita, incorporata, unum cum illa effecta, uiuit
de spiritu eius, sicut unum corpus de suo spiritu.
Qui uero non est de corpore Christi, non uiuit de spiritu
Christi.
<4 58> -C. LVIII.+ <T R> Quod Christus uisibiliter in sacramento
spiritualiter in ueritate manducatur et bibitur.
<T I> Item.
<T T> Qui manducant et bibunt Christum, uitam manducant et
bibunt. Illud manducare est refici; illud bibere est
uiuere. Quod in sacramento uisibiliter sumitur, in ipsa ueritate
spiritualiter manducatur et bibitur. Manducatur
Christus: uiuit manducatus, quia surrexit occisus. Nec
quando manducamus, partes de illo facimus. Et quia
in sacramento sic fit, et norunt fideles, quomodo
manducent carnem Christi; unusquisque accipit partem
suam, unde et ipsa gratia partes uocantur. Per partes
manducatur et manet integer totus in corde tuo. Totus
erat apud Patrem, quando uenit in Virginem; inpleuit illam,
nec recessit ab illo. -@. 1.+ Quod uidetur panis est et
calix, quod etiam oculi renunciant. Quod autem fides
postulat instruenda, panis est corpus Christi, calix sanguis.
-@. 2.+ Ista ideo dicuntur sacramenta, quia in eis
aliud uidetur, et aliud intelligitur. Quod uidetur
speciem habet corporalem; quod intelligitur fructum habet
spiritualem. -@. 3.+ Qui accipit misterium unitatis, et non
tenet uinculum pacis, non misterium accipit pro se, sed testimonium
contra se.
<4 59> -C. LIX.+ <T R> Quomodo spiritualiter corpus Christi sit accipiendum.
<T I> Idem super Iohannem. -[ad c. 6. tract. XXVI. et XXVII.]+
<T T> Credere in Iesum Christum, hoc est manducare panem
<S 1337><L 1> -1337+
uiuum. Qui credit manducat. Inuisibiliter saginatur,
quia inuisibiliter renascitur. "Et qui manducat carnem
meam, et bibit sanguinem meum uitam habet eternam."
Participatione enim filii (quod est per unitatem corporis
eius et sanguinis) homo manducans uiuit, non
sumens tantum in sacramento (quod et mali faciunt), sed
usque ad Spiritus participationem, ut in corpore Domini
tamquam membrum maneat, et eius Spiritu uegetetur, quod
est, dum eius mandata seruat. -@. 1.+ Ad altare Dei inuisibile
(quo non accedit iniustus) ille peruenit, qui ad hoc
presens iustificatus accedit. Inueniet illic uitam, qui hic
discernit causam suam.
<4 60> -C. LX.+ <T R> Spiritus sanctus inuisibiliter corpus et sanguinem
Christi sanctificat.
<T I> Idem in libro III. de Trinitate. -[c. 4.]+
<T T> Corpus et sanguinem Christi dicimus illud, quod ex
fructibus terrae acceptum, et prece mistica consecratum,
recte sumimus ad salutem spiritualem in memoriam
dominicae passionis. Quod cum per manus hominis ad
illam uisibilem speciem perducatur, non sanctificatur, ut
sit tam magnum sacramentum, nisi operante inuisibiliter
spiritu Dei, cum hec omnia, que per corporales motus in
illo opere fiunt, Deus operetur.
<4 61> -C. LXI.+ <T R> Per benedictionem panis efficitur corpus Christi.
<T I> Item.
<T T> Non omnis panis, sed accipiens benedictionem Christi,
fit corpus Christi.
<4 62> -C. LXII.+ <T R> Dupliciter corpus Christi intelligitur.
<T I> Item.
<T T> Commendauit enim Christus in hoc sacramento
corpus et sanguinem suum, quod etiam fecit et nos ipsos.
Nam et nos ipsius corpus facti sumus.
<4 63> -C. LXIII.+ <T R> Sacrificium altaris sacramentum est unitatis.
<T I> Item. -[tractatu XXVI. ad c. 6. Iohannis]+
<T T> Hoc sacramentum pietatis est, signum unitatis, uinculum
karitatis. Qui uult uiuere, accedat et credat,
incorporetur. -@. 1.+ Hunc cibum et potum societatem
uult intelligi corporis et membrorum suorum, quod es
ecclesiae in predestinatis.
<S 1338><L 1> -1338+
<4 64> -C. LXIV.+ <T R> Spiritualiter magis quam corporaliter corpus
Christi debemus accipere.
<T I> Item.
<T T> -XX. Pars.+ Panem de altari spiritualiter manducare
est innocentiam ad altare portare. Peccata
etsi sint cottidiana, uel non sint mortifera. Ante,
quam accedatis: "dimittite debitoribus uestris."
Si dimittis, dimittetur tibi: securus accede, panis
est et, non uenenum. Sed uide, si dimittis, ne
mentiaris Deo, quem non fallis. Mentiri Deo potes:
fallere ipsum non potes.
<4 65> -C. LXV.+ <T R> Sacramentum, non ueritatem Christi corporis
accipit, qui ab eo discordat.
<T I> Item. -[in libro Sentenciarum c. 139]+
<T T> Qui discordat a Christo, nec manducat eius carnem,
nec sanguinem bibit, et si tantae rei sacramentum
ad iudicium suae perditionis cottidie accipit.
-+
<4 66> -C. LXVI.+ <T R> Sancta nocent malis, et mala prosunt bonis.
<T I> Item. -[tractatu VI. et LXII. in Iohannem]+
<T T> Et sancta malis possunt obesse; bonis sunt ad salutem,
malis ad iudicium. Unde Apostolus: "Qui manducat et
bibit indigne, iudicium sibi manducat et bibit," non quia
illa res mala est, sed quia malus male accipit quod bonum
est. Non enim mala erat buccella, que Iudae data est a
Domino. Salutem medicus dedit; sed quia ille, qui
indignus erat, accipit, ad perniciem sui accepit. Et
mala prosunt bonis, sicut angelus sathanae Paulo. Per
malum enim fit bonum, cum bene accipitur malum.
<4 67> -C. LXVII.+ <T R> Non prohibeantur mali de mensa Domini
manducare.
<T I> Idem.
<T T> Non prohibeat dispensator manducare pingues terrae
mensam Domini, sed exactorem moneat timere.
<4 68> -C. LXVIII.+ <T R> Et qui indigne accedit tamen corpus
Christi accipit.
<T I> Idem. -[in lib. V. de baptismo, c. 8.]+
<T T> Sicut Iudas, cum buccellam Christus tradidit,
non malum accipiendo, sed male accipiendo locum
<S 1339><L 1> -1339+
prebuit diabolo, sic indigne quisque sumens corpus
Christi, non efficit, ut, quia malus est, malum sit, aut,
quia ad salutem non accipit, nichil accipit. Corpus
enim et sanguis Domini nichilominus erat in
illis, quibus dicebat Apostolus: "Qui manducat indigne,
iudicium sibi manducat et bibit."
<4 69> -C. LXIX.+ <T R> Quibus exemplis preter naturam substantia panis
et uini in corpus et sanguinem Christi conuerti probetur.
<T I> Item Ambrosius de sacramentis.
<T T> -XXI. Pars.+ Reuera mirabile est, quod manna Deus
pluerit patribus, et cottidiano celi pascebantur alimento.
Unde dictum est: "Panem angelorum manducauit homo."
Sed tamen panem illum qui manducauerunt, omnes in
deserto mortui sunt. Ista autem esca, quam accipitis
iste panis uiuus, qui de celo descendit, uitae eternae substantiam
ministrat, et quicumque hunc manducauerit,
non morietur in eternum, et corpus est Christi.
Considera nunc, utrum prestantior sit panis angelorum, an
caro Christi, que utique corpus est uitae. Manna illud de
celo, hoc super celum; illud celi, hoc Domini celorum;
illud corruptioni obnoxium, si in diem alterum seruaretur,
hoc alienum ab omni corruptione, quicumque religiose
gustauerit, corruptionem sentire non poterit. Illis aqua de
petra fluxit, tibi sanguis e Christo; illos ad horam satiauit
aqua, te sanguis diluit in eternum. Iudeus bibit et sitit; tu,
cum biberis, sitire non poteris; et illud in umbra, hoc in
ueritate. Si illud, quod miraris, umbra est, quantum istud
est, Cuius umbram miraris? Audi, quia umbra est,
que apud patres est facta: "Bibebant" inquit, "de
consequenti eos petra; petra autem erat Christus. Sed non
in pluribus eorum conplacitum est Deo. Nam prostrati
sunt in deserto. Hec autem facta sunt in figura nostri."
Cognouisti potiora: potior enim est lux quam umbra,
ueritas quam figuram, corpus auctoris quam manna de
celo. -@. 1.+ Forte dicas: aliud uideo; quomodo tu michi
asseris, quod Christi corpus accipiam? Et hoc nobis adhuc
superest ut probemus. Quantis igitur utimur exemplis,
ut probemus, hoc non esse, quod natura formauit, sed
quod benedictio consecrauit, maioremque uim esse benedictionis,
quam naturae, quia benedictione etiam natura ipsa
mutatur? Virgam tenebat Moyses; proiecit eam, et
facta est serpens. Rursus apprehendit caudam serpentis,
et in uirgae naturam reuertit. Vides ergo, prophetica
gratia bis mutatam esse naturam, et serpentis et
uirgae. Currebant Egypti flumina puro meatu aquarum;
subito de fontium uenis sanguis cepit erumpere; non erat
potus in fluuiis; rursus ad Prophetae preces cruor cessauit
fluminum, aquarum natura remeauit. Circumclusus erat
<S 1340><L 1> -1340+
undique populus Ebreorum, hinc Egyptiis uallatus, inde
mari clausus. Virgam leuauit Moyses; separauit se aqua,
et in murorum speciem congelauit, atque inter undas uia
pedestris apparuit. Iordanis retrorsum conuersus contra
naturam in sui fontis reuertitur exordium. Nonne claret,
naturam uel maritimorum fluctuum, uel fluuialis cursus
esse mutatam? Sitiebat populus patrum, tetigit Moyses
petram, et aqua de petra fluxit. Numquid non preter naturam
operata est gratia, ut aquam uomeret petra, quam
non habebat natura? Marath fluuius amarissimus erat, ut
sitiens populus bibere non posset; misit Moyses lignum in
aquam, et amaritudinem suam aquarum natura deposuit,
quam infusa subito gratia temperauit. Sub Heliseo
propheta uni ex filiis prophetarum excussum est ferrum
de securi, et statim mersum est; rogauit Heliseum qui amiserat
ferrum; misit etiam Heliseus lignum in aquam, et
ferrum natauit. Utique et hoc preter naturam factum
cognouimus. Grauior est enim ferri species
quam aquarum liquor. -@. 2.+ Aduertimus igitur, maioris
esse gratiam quam naturam, et adhuc tamen
propheticae benedictionis numeramus gratiam. Quod
si tantum ualuit humana benedictio, ut naturam conuerteret,
quid dicimus de ipsa consecratione diuina, ubi
uerba ipsa Domini saluatoris operantur? Nam sacramentum
istud, quod accipis, Christi sermone conficitur. Quod
si tantum ualuit sermo Helyae, ut ignem de celo deponeret,
non ualebit Christi sermo, ut species elementorum
mutet? De totius mundi operibus legisti: "quia
ipse dixit, et facta sunt: ipse mandauit, et creata sunt."
Sermo igitur Christi, qui potuit ex nichilo facere
quod non erat, non potest ea, que sunt, in id mutare, quod
non erant non enim minus est dare, quam mutare
nouas naturas rebus. -@. 3.+ Sed quid argumentis utimur?
suis utamur exemplis, incarnationisque misterii astruamus
ueritatem. Numquid naturae usus presensit,
cum Iesus Dominus ex Maria nasceretur? Si ordinem querimus,
uiro mixta femina generare consueuerat. Liquet
igitur, quod preter naturae ordinem uirgo generauit. Et
hoc, quod conficimus, corpus ex Virgine est. Quid hic
naturae ordinem queris in Christi corpore, cum preter naturam
sit ipse Dominus Iesus partus ex Virgine? Vera
utique caro Christi, que crucifixa est, que sepulta est.
Vere ergo illius carnis sacramentum est. Ipse Dominus
Iesus clamat: "Hoc est corpus meum." Ante benedictionem
uerborum celestium alia species nominatur; post
consecrationem corpus significatur. Ipse dicit sanguinem
suum. Ante consecrationem aliud dicitur; post
consecrationem sanguis nuncupatur, tu dicis: Amen,
hoc est: uerum est. Quod sermo sonat affectus sentiat.
<S 1341><L 1> -1341+
<4 70> -C. LXX.+ <T R> Quomodo per partes Christus manducatur, et
integer permanet.
<T I> Augustinus in quodam sermone de uerbis Euangelii.
<T T> Inuitat Dominus seruos, et preparat eis
cibum se ipsum. Quis audeat manducare Dominum suum?
et tamen ait: "Qui manducat me, uiuit propter me."
Quando manducatur, uita manducatur, nec occiditur, ut
manducetur, sed mortuos uiuificat. Quando manducatur,
reficit, sed non deficit. Manducatur Christus: uiuit
manducatus, quia surrexit occisus, nec, quando manducatur,
partes de illo facimus. Et quidem in sacramento
sic fit, norunt fideles, quemadmodum manducent
carnem Christi; unusquisque suam partem accipit; per
partes manducatur, et manet integer totus; per partes manducatur
in sacramento, manet integer totus in celo,
manet integer totus in corde tuo.
<4 71> -C. LXXI.+ <T R> Cottidianum sacrificium non reiteratio est
passionis, sed conmemoratio.
<T I> Item Pascasius de corpore et sanguine Christi. -[c. 9.]+
<T T> -XXII. Pars.+ Iteratur cottidie hec oblatio, licet Christus,
semel passus in carne, per unam eandemque mortis
passionem semel saluauerit mundum, ex qua morte
resurgens ad uitam, mors ei ultra non dominabitur,
qui profecto sapientia Dei patris necessarium pro multis
causis hoc prouidit. Primo quidem, quia cottidie peccamus,
saltim in peccatis, sine quibus mortalis infirmitas
uiuere non potest, quia, licet omnia peccata donata sint
in baptismo, infirmitas tamen peccati adhuc in carne
manet. Unde Psalmista; "Benedic anima mea Domino,
qui propitiatur omnibus iniquitatibus tuis, qui sanat
omnes infirmitates tuas." Et ideo, quia labimur cottidie,
Christus cottidie pro nobis mistice inmolatur, et passio Christi
in misterio traditur, ut qui semel moriendo mortem
uicerat, cottidie recidiua delictorum per hec sacramenta
corporis et sanguinis peccata relaxet. Unde oramus
"Dimitte nobis debita nostra," quia, si dixerimus,
quia peccatum non habemus, ipsi nos seducimus, et
ueritas in nobis non est. <T I> Item: <T T> -@. 1.+ Iteratur hoc
misterium et ob conmemorationem passionis Christi,
sicut ipse ait: "Hoc quociescumque agitis, in meam
conmemorationem facite. Quotiescumque ergo hunc panem
sumitis, et bibitis hunc calicem, mortem Domini annunciabitis,
donec ueniat." Non itaque sic accipiendum
<S 1342><L 1> -1342+
est, donec mors Christi ueniat, quia iam ultra non moritur,
sed donec ipse Dominus ad iudicium ueniet. Interdum
autem semper mors est Christi per seculi uitam
posteris nuncianda, ut discant, qua karitate dilexit
suos, qui pro eis mori dignatus est, cui omnes uicem debemus
rependere karitatis, quia ad hoc nos prior dilexit,
cum essemus gehennae filii, ut diligeremus eum a morte
iam liberati.
<4 72> -C. LXXII.+ <T R> Non solum sub figura, sed etiam in ueritate
dominici corporis et sanguinis sacramentum celebratur.
<T I> Item Augustinus.
<T T> Utrum sub figura, an sub ueritate hoc misticum
calicis sacramentum fiat. Veritas ait: "Caro mea uere
est cibus, et sanguis meus uere est potus." Alioquin quomodo
erit magnum: "Panis, quem ego dabo, caro mea
est pro mundi uita," nisi uera sit caro? Sed quia Christum
fas uorari dentibus non est, uoluit hunc panem et uinum
in misterio uere carnem suam et sanguinem consecrationem
sancti Spiritus potentialiter creari, et cottidie pro
mundi uita mistice inmolari, ut, sicut de Virgine per
Spiritum uera caro sine coitu creatur, ita per eundem
ex substantia panis et uini mistice idem Christi corpus consecretur.
Corpus Christi et ueritas et figura est: ueritas,
dum corpus Christi et sanguis uirtute Spiritus in uirtute
ipsius ex panis uinique substantia efficitur; figura uero
est id, quod exterius sentitur. -@. 1.+ Iteratur autem cottidie
hec oblatio, licet Christus semel passus sit, quia cottidie
peccamus, peccatis, sine quibus mortalis infirmitas
uiuere non potest. Et ideo, quia cottidie labimur, cottidie
Christus inmolatur mistice pro nobis. -@. 2.+
Intra catholicam ecclesiam in misterio corporis Christi
nichil a bono maius, nichil a malo minus perficitur sacerdote,
quia non in merito consecrantis, sed in uerbo
efficitur Creatoris, et uirtute Spiritus sancti. Si enim
in merito esset sacerdotis, nequaquam ad Christum pertineret.
Nunc autem, sicut ipse est, qui baptizat, ita ipse
est, qui per Spiritum sanctum hanc suam efficit carnem, et
transit in sanguinem. Unde et sacerdos:
"Iube," inquit, "hoc perferri per munus sancti
angeli tui in sublime altare tuum in conspectu diuinae maiestatis
tuae." Ut quid deferenda in lucem deposcit,
nisi ut intelligatur, quod ista fiant in eo sacerdotio?
Hanc igitur oblationem benedictam, per quam benedicimur;
<S 1343><L 1> -1343+
asscriptam; per quam homines in celo asscribimur;
ratam, per quam uisceribus Christi censeamur;
rationabilem, per quam a bestiali sensu exuamur;
acceptabilem, ut qui nobis ipsis displicemus per hanc
acceptabiles eius unico filio simus. Nichil rationabilius, ut,
quia nos iam similitudinem mortis eius in baptismo accepimus,
similitudinem quoque et sanguinis sumamus,
ita, et ueritas non desit in sacramento, et ridiculum nullum
fiat a paganis, quod cruorem occisi hominis bibamus.
Si enim discipuli patienter ferre nequiuerunt, quod
Dominus dixerat: "Qui non manducat meam carnem
etc." si dixerunt: "durus est hic sermo," quomodo
ferrent ista increduli? Credendum est, quod in
uerbis Christi sacramenta conficiantur. Cuius enim
potentia creantur, eius utique uerbo ad melius procreantur.
-@. 3.+ Reliqua omnia, que sacerdos dicit, aut
clerus chori canit, nichil aliud quam laudes et gratiarum
actiones sunt, aut certe obsecrationes et fidelium petitiones.
Unde et sacerdos dicit prius Euangelistarum
uerba assumens: "Qui pridie, quam pateretur etc."
In hoc ergo creatur illud corpus.
<4 73> -C. LXXIII.+ <T R> In sanguine agni Christi sanguis, qui uere
nunc sumitur, olim prefigurabatur.
<T I> Gregorius in omelia Pascali.
<T T> Quid sit sanguis agni, non iam audiendo, sed bibendo
didicistis. Qui sanguis super utrumque postem ponitur,
quando non solum ore corporis, sed etiam ore cordis hauritur.
<T I> Item: <T T> -[Dial. l. 4. c. 58.]+ -@. 1.+ Hec salutaris uictima
illam nobis mortem unigeniti per misterium reparat, qui,
licet surgens a mortuis iam non moritur, mors
illi ultra non dominabitur, tamen in se ipso inmortaliter
et incorruptibiliter uiuens, iterum in hoc misterio
moritur. Eius quoque ubique corpus sumitur, eius
caro in salutem populi partitur, eius sanguis non
iam in manus infidelium, sed in ora fidelium funditur.
Hinc ergo pensemus, quale sit hoc sacrificium,
quod pro absolutione nostra passionem unigeniti
filii semper imitatur. Quis enim fidelium habere dubium
possit, in ipsa inmolationis hora ad sacerdotis uocem celos
aperiri? in illo Iesu Christi misterio angelorum choros
adesse? summa et ima sociari, unum quid ex
inuisibilibus atque uisibilibus fieri? <T I> Idem: <T T> -@. 2.+ Uno, inquit,
eodemque tempore ac momento et in celo rapitur
ministerio angelorum consociandum corpori Christi,
<S 1344><L 1> -1344+
et ante oculos sacerdotis in altari uidetur. <T I> Et infra: <T T> -@. 3.+
Tanta est ecclesiae unitas in Christo, ut unus ubique sit
panis corporis Christi, et unus sit calix sanguinis eius. Calix
enim, quem sacerdos catholicus sacrificat, non est alius,
nisi ipse, quem Dominus Apostolis tradidit, quia, sicut diuinitas
uerbi Dei una est, que totum inplet mundum, ita,
licet multis locis et innumerabilibus diebus illud corpus
consecretur, non sunt tamen multa corpora Christi, neque
multi calices, sed unum corpus Christi, et unus sanguis cum
illo, quod sumpsit in utero Virginis, et quod dedit Apostolis.
Diuinitas enim uerbi replet illud, quod ubique est,
et coniungit, ac facit, ut, sicut ipsa una est ita
corpori Christi, et unum eius corpus sit in ueritate.
Unde animaduertendum est, quia, siue plus siue minus quis
inde percipiat, omnes equaliter corpus Christi integerrime
sumunt, et generaliter omnes, et specialiter unusquisque.
<T I> Item: <T T> -@. 4.+ Misterium fidei dicitur, quia credere debes,
quod ibi salus nostra consistat. Prouidens enim
nobis dedit hoc sacramentum salutis, ut, quia nos cottidie
peccamus, et ille iam mori non potest, per istud sacramentum
remissionem consequamur peccatorum. Cottidie
enim ipse comeditur et bibitur in ueritate, sed integer,
et uiuus, atque inmaculatus manet, et ideo magnum et
pauendum misterium est, quia aliud uidetur, et aliud intelligitur
Sed cum misterium sit, unde corpus et sanguis
dicitur? Figuram panis et uini habet faciente Domino, quia
non habemus in usu carnem crudam comedere, et bibere
sanguinem.
<4 74> -C. LXXIV.+ <T R> Post consecrationem licet figura panis et
uini remaneat, tamen nichil est ibi, nisi corpus et
sanguis Christi.
<T I> Item Ambrosius.
<T T> "Omnia, quecumque uoluit Dominus, fecit in celo et
in terra." Et quia uoluit sic factum est ita licet
figura panis et uini uideatur nichil tamen aliud, quam
caro Christi et sanguis post consecrationem sunt
ipsa ueritas ad discipulos: "Hec," inquit, "caro mea
est, pro mundi uita." Et, ut mirabilius loquar, non alia
plane, quam que nata est de Maria, et passa in cruce, et
resurrexit de sepulcro; hec, inquam, ipsa est. Et ideo
Christi est caro, que pro mundi uita adhuc hodie offertur,
et, cum digne percipitur, uita utique eterna in nobis
reparatur. Panem quidem istum, quem sumimus in
misterio, illum utique intelligo panem, qui manu S. Spiritus
<S 1345><L 1> -1345+
formatus est in utero Virginis, et igne passionis decoctus in
ara crucis. Panis enim angelorum factus est cibus hominum,
unde ipse ait: "Ego sum panis uiuus, qui de celo
descendi," et item: "Panis, quem ego dabo, caro mea
est, pro mundi uita." Ex his namque duabus sentenciis
aperte datur intelligi, quia panis iste et ille non duo, sed
unus panis et una caro, proculdubio unum corpus efficitur;
illud uere, illud sane, quod sumptum est de Virgine, quod
passum est, et sepultum, quodque resurrexit, et in
celum ascendit, et sedet ad dexteram Dei patris, et quod
uenturum est iudicare uiuos et mortuos.
<4 75> -C. LXXV.+ <T R> Quamuis cottidie manducatur Christus,
integer tamen permanet uiuus.
<T I> Item Augustinus ex sermone de uerbis Domini.
<T T> "Qui manducat me, uiuit propter me." Non ergo,
fratres, timeamus manducare panem istum, ne forte finiamus
illum, et postea quod manducemus non inueniamus.
Manducetur Christus: uiuit manducatus, quia surrexit occisus;
nec, quando manducamus, partes de illo facimus. Et
quidem in sacramento sic fit, et norunt fideles, quemadmodum
manducent carnem Christi. Unusquisque accipit
partem suam, unde et ipsa gratia partes uocantur. Per
partes manducatur, et manet integer totus; per partes manducatur
in sacramento, et manet integer totus in celo;
manet integer totus in corde tuo. Totus enim erat apud
patrem, quando uenit in Virginem; inpleuit illam, nec recessit
ab illo. Veniebat in carnem, ut homines eum
manducarent et manebat integer apud patrem, ut angelos
pasceret.
<4 76> -C. LXXVI.+ <T R> Corpus et sanguinem Christi secundum
se nulli accipere licet.
<T I> Item Ieronimus in Leuitico.
<T T> De hac quidem hostia, que in Christi conmemoratione
mirabiliter fit, edere licet; de illa uero, quam Christus
in ara crucis obtulit, secundum se nulli edere licet.
<4 77> -C. LXXVII.+ <T R> Corpus Christi in singulis portionibus
singuli totum accipiunt.
<T I> Idem in sermone dominicae V. post Theophaniam.
<T T> Singuli autem accipiunt Dominum Christum, et in
singulis portionibus totus est, nec per singulos minuitur,
sed integrum se prebet in singulis.
<S 1346><L 1> -1346+
<4 78> -C. LXXVIII.+ <T R> De eodem.
<T I> Item Hylarius.
<T T> Ubi pars est corporis, est et totum. Eadem ratio est in
corpore Domini, que in manna, quod in eius figura precessit,
de quo dicitur: "Qui plus collegerat non habuit amplius,
neque qui minus parauerat habuit minus." Non
est quantitas uisibilis in hoc estimanda misterio,
sed uirtus spiritualis sacramenti.
<4 79> -C. LXXIX.+ <T R> Corpus Christi, quod sumitur, et figura
est in specie, et ueritas in substantia.
<T I> Idem.
<T T> Corpus Christi, quod sumitur de altari, figura est, dum
panis et uinum extra uidetur; ueritas autem, dum corpus et
sanguis Christi in ueritate interius creditur.
<4 80> -C. LXXX.+ <T R> Carnem uiuificatricem, et ipsius uerbi
propriam factam in altari accipimus.
<T I> Item ex Simbolo Ephesino.
<T T> Necessarie igitur et hoc adicimus. Incruentam
celebramus in ecclesiis sacrificii seruitutem.
Et sanctificamur participes corporis et preciosi sanguinis
Christi, non ut communem carnem percipientes,
nec uiri sanctificati, et uerbo coniuncti secundum dignitatis
unitatem, sed uere uiuificatricem, et ipsius
uerbi propriam factam.
<4 81> -C. LXXXI.+ <T R> Quomodo manna et aqua de petra sint
idem cum nostro cibo et potu.
<T I> Item Augustinus. -[tractatu XXVI. ad c. 6. Iohannis]+
<T T> Inquit Apostolus: "Omnes eandem escam spiritualem
manducauerunt." Spiritualem utique eandem: nam
corporalem aliam, quia illi manna manducauerunt, nos
aliud, "et omnes eundem potum spiritualem biberunt."
Aliud illi, aliud nos: sed specie uisibili. Quod tamen
idem est uirtute spirituali.
<4 82> -C. LXXXII.+ <T R> Quod ueritatem dominici corporis et
sanguinis sumimus.
<T I> Item Hylarius de Trinitate, libro VIII.
<T T> -XXIII. Pars.+ In Christo pater, et Christus in
nobis unum in his esse nos faciunt. Si uere carnem
corporis nostri Christus assumpsit, et uere homo ille.
Christus est, nosque uere sub misterio carnem corporis
sui sumimus, et per hoc unum erimus, quia pater in
<S 1347><L 1> -1347+
eo est, et ille in nobis, quomodo uoluntatis unitas asseritur,
cum naturalis per sacramentum proprietas perfectum
sacramentum sit unitatis? Non est humano aut
seculi sensu de his rebus loquendum, neque per
uiolentam atque inprudentem predicationem dictorum
celestium sanitati alienae atque inpiae intelligentiae
peruersitas est extorquenda. De naturali enim in
nobis Christi ueritate que dicimus, nisi ab eo didicimus
stulte atque inpie dicemus. Ipse enim ait:
"Caro mea uere est esca, et sanguis meus uere est potus.
Qui edit carnem meam, et bibit sanguinem meum, in me
manet, et ego in eo." De ueritate carnis et sanguinis non
est relictus ambigendi locus. Nunc enim et ipsius Domini
professione et fide nostra uere caro est, et uere
sanguis est, et hec accepta atque hausta efficiunt, ut et
nos in Christo, et Christus in nobis sit. Est ergo in
nobis ipse per carnem. -@. 1.+ Quod autem in eo
per sacramentum conmunicatae carnis et sanguinis simus,
ipse testatur, dicens: "Vos autem uidebitis me,
quia ego uiuo, et uos uiuetis, quoniam ego in patre
meo, et uos in me, et ego in uobis." Si uoluntatis tantum
intelligi unitatem uellet, cur gradum quendam atque
ordinem consummandae unitatis exposuit nisi ut ille
in patre per naturam diuinitatis nos contra in eo per
corporalem eius natiuitatem, et ille rursus in nobis per
sacramentorum inesse misterium crederetur, ac sic perfecta
per mediatorem unitas doceretur, cum nobis in se
manentibus ipse maneret in patre, et in patre manens
maneret in nobis, et ita ad unitatem proficisceremur,
cum qui in eo naturaliter secundum natiuitatem inest,
nos quoque in eo naturaliter inessemus, ipso in nobis naturaliter
permanente? -@. 2.+ Quod autem in nobis naturaliter
hec unitas sit, ipse ita testatus est: "Qui edit
carnem meam, et bibit sanguinem meum, in me manet, et
ego in eo." Non enim in eo erit, nisi in quo ipse fuerit,
eius tamen assumptam in se habens carnem, qui suam
sumpserat. <T I> Item: <T T> "Sicut misit me uiuens pater,
et ego uiuo per patrem, et qui manducauerit meam carnem,
et ipse uiuet per me." Quomodo per
patrem uiuit, eodem modo nos per carnem eius uiuimus.
-@. 3.+ Hec ergo uitae nostrae causa est, quod in
<S 1348><L 1> -1348+
nobis manentem per carnem Christum habemus,
uicturi per eum ea condicione, qua uiuit ille
per patrem. Si ergo nos naturaliter secundum carnem
per eum uiuimus, id est naturam suae carnis adepti, quomodo
non naturaliter secundum spiritum in se patrem
habeat, cum uiuat ipse per patrem? <T I> Item: <T T> -@. 4.+
Hec autem idcirco conmemorata sunt a nobis, quia, uoluntatis
tantum inter patrem et filium unitatem heretici mentientes
unitatis nostrae ad Deum utebantur exemplo,
tamquam nobis ad filium, et per filium ad patrem obsequio
tantum et uoluntate religionis unitis, nulla per sacramentum
carnis et sanguinis conmunionis naturalis
proprietas indulgeretur, cum et per honorem nobis datum
filii, et permanentem in nobis carnaliter,
et nos in eo nobis corporaliter et inseparabiliter unitis
misterium uerae ac naturalis unitatis sit predicandum.
<T I> Idem: <T T> -@. 4.+ Corpus Christi, quod sumitur de altari,
figura est, dum panis et uinum extra uidetur; ueritas
autem, dum corpus et sanguis Christi in ueritate interius
creditur.
<4 83> -C. LXXXIII.+ <T R> Quare in sacrificio aqua uino
miscetur.
<T I> Item Ambrosius in libro -[V.]+ de sacramentis: -[c. 1.]+
<T T> -XXIV. Pars.+ In calice mittitur uinum, et
aqua. Sed dicis: quomodo ergo Melchisedech
panem et uinum obtulit? Quid sibi uult admixtio aquae?
"Bibebant autem de consequenti eos petra: petra
autem erat Christus." Non inmobilis petra, que populum
sequebatur. Et tu bibe, ut te Christus sequatur. Vide misterium.
Moyses, hoc est Propheta; uirga, hoc est uerbum
Dei. Sacerdos uerbo Dei tangit petram, et fluit aqua, et
bibit populus Dei. Redundat aqua in calice, salit in
uitam eternam. <T I> Item: <T T> Accipe et illud. -@. 2.+
De latere eius fluxit aqua et sanguis. Aqua, ut
mundaret; sanguis, ut redimeret. Quare de latere? quia
unde culpa, inde gratia; culpa per feminam, gratia per
Christum. <T I> Item: -[c. 3.]+ <T T> -@. 3.+ Audi Psalmum. Vide,
quam, aptus sit celestibus sacramentis: "Dominus
pascit me, et nichil michi deerit etc. Virga tua, et baculus
<S 1349><L 1> -1349+
tuus et cet." Virga inperium, baculus passio est,
eterna deitas Christi passio temporalis. Illa
creauit, hec redemit. "Parasti in conspectu meo mensam
et poculum meum inebrians, quam preclarum
est." <T I> Item: <T T> -@. 4.+ Quocienscumque bibis, remissionem
accipis peccatorum, et inebriaris spiritu.
Unde et Apostolus: "Nolite inebriari uino in quo
est luxuria, sed inplemini Spiritu sancto." <T I> Item: <T T>
Preclara ebrietas, que sobrietatem mentis operatur. <T I> Item: <T T>
-[c. 4.]+ -@. 5.+ "Fiat uoluntas tua; sicut in celo et in
terra. Panem nostrum cottidianum da nobis hodie."
Sanguine Christi pacificata sunt omnia uel in celo,
et in terra. Sanctificatum est celum, deiectus est diabolus,
ubi uersatur homo, quem ille decepit. -@. 6.+
Dixi uobis, quod ante uerba Christi quod offertur panis
dicatur. Ubi uerba Christi deprompta fuerint, non iam
panis sed corpus dicitur. Quare ergo in oratione
dominica ait: "Panem nostrum?" Panem dixit
quippe sed EPIOUSION hoc est supersubstantialem.
-+
<4 84> -C. LXXXIV.+ <T R> Veram Christi carnem, et uerum Christi
sanguinem manducamus et bibimus.
<T I> Idem in libro VII.
<T T> -XXV. Pars.+ Sicut est uerus Dei filius Dominus
Iesus Christus, non quemadmodum homines per gratiam,
sed quasi filius ex substantia patris: ita uera Christi
caro, sicut ipse dixit, quam accipimus, et uerus sanguis
eius est potus. <T I> Item: <T T> -@. 1.+ "Ego sum," inquit,
"panis uiuus, qui de celo descendi." Sed caro non descendit
de celo. Quomodo ergo descendit de
celo panis uiuus? quia idem Dominus Iesus consors
est diuinitatis, et corporis. Et tu, qui accipis
carnem, diuinae eius substantiae in illo participas
alimento.
<4 85> -C. LXXXV.+ <T R> In sacrificio non corporalem, sed
spiritualem escam accipimus.
<T I> Item in libro de misteriis. -[cap. 9.]+
<T T> In illo sacramento Christus est, quia Christi corpus est.
Non ergo corporalis esca, sed spiritualis. Unde et Apostolus
de tipo eius ait, quia patres nostri eandem
escam spiritalem manducauerunt. Corpus enim Dei
<S 1350><L 1> -1350+
corpus est spirituale: corpus Christi corpus est diuini
spiritus.
<4 86> -C. LXXXVI.+ <T R> Carnem a Christo susceptam, et corpus
transfiguratum in altari offerimus.
<T I> Idem in sermone de Abel et Cayn.
<T T> Si credis, a Christo, carnem esse susceptam, et
offeras transfiguratum corpus in altari, nec tamen
distinguis naturam uerbi et corporis, dicitur tibi:
"Si recte offeras, recte autem non diuidas, peccasti."
<4 87> -C. LXXXVII.+ <T R> In cena Christus fuit conuiua
et conuiuium.
<T I> Item Ieronimus ad Heldibiam -[quaest. II.]+
<T T> Nec Moyses dedit uobis panem uerum, sed Dominus
Iesus ipse conuiua et conuiuium, ipse comedens, et
qui comeditur.
<4 88> -C. LXXXVIII.+ <T R> In ueritate sui corporis et sanguinis Christus
suis discipulis presentauit quod Melchisedech
sacramentaliter obtulit.
<T I> Item super Mattheum. -[lib. IV. ad c. 26.]+
<T T> "Accipite et comedite. Hoc est corpus meum." Postquam
tipicum fuerat pasca conpletum, et agni carnes
cum Apostolis comederat, assumpsit panem, qui confortator
est hominis, et ad uerum Pascae transit
sacramentum, ut, quomodo in prefiguratione eius Melchisedech
panem et uinum offerens fecerat, ipse quoque in
ueritate sui corporis et sanguinis representaret.
<4 89> -C. LXXXIX.+ <T R> Christus idem est sacerdos et sacrificium.
<T I> Idem in libro de membris Domini.
<T T> Sacerdos Dei patris dicitur filius Dei, secundum
humanitatem, in qua se pro nobis acceptabile
sacrificium Deo obtulit, ut ipse sit sacerdos, qui
est sacrificium.
<4 90> -C. XC.+ <T R> Iudei credentes biberunt sanguinem, quem
in cruce fuderunt.
<T I> Item Augustinus de utilitate agendae penitenciae.
<T T> Tunc eis Petrus annunciauit eum colendum, quem
crucifixerunt, ut eius iam sanguinem biberent credentes,
quem fuderant seuientes.
<S 1351><L 1> -1351+
<4 91> -C. XCI.+ <T R> Corpus, quod ex Virgine sumptum est, a
fidelibus accipitur.
<T I> Idem in epistola ad Ireneum.
<T T> Corporeum illud manna nunc est tanti res miraculi,
quia uenit quod perfectum est; perfectum autem panis
de celo corpus ex Virgine.
<4 92> -C. XCII.+ <T R> Verum Christi corpus, uerumque eius
sanguinem cottidie manducamus et bibimus.
<T I> Idem in psalmo XXXIII. omelia II.
<T T> Accesserunt Iudei ad Iesum, ut crucifigerent;
nos accedamus, ut corpus eius et sanguinem accipiamus.
<T I> Item: <T T> -@. 1.+ Vere magnus Deus et
magna misericordia eius, qui nobis dedit corpus
suum manducare, in quo tanta perpessus est, et sanguinem
suum bibere. <T I> Item in Psalmo 27. ad Iudeos:  <T T>
-@. 2.+ Iam et securi bibite sanguinem, quem fudistis.
<T I> Psalmo 75.: <T T> -@. 3.+ Ipsum sanguinem, quem per insaniam
fuderunt, per gratiam biberunt. <T I> Psalmo 28.: <T T> -@. 4.+ De
carne Mariae carnem accepit, et ipsam carnem
ad manducandum ad salutem dedit. Nemo autem carnem
illam manducat, nisi prius adorauerit. <T I> Psalmo 33.: <T T>
-@. 5.+ "Dauid ferebatur manibus suis." Manibus suis
nemo portatur. Quomodo intelligatur in ipso Dauid, secundum
literam non inuenimus: in Christo autem inuenimus.
Ferebatur enim Christus manibus suis, quando conmendans
ipsum corpus suum ait: "Hoc est corpus meum."
Ferebatur enim illud corpus in manibus suis. <T I> Idem super
Iohannem tractatu 35.: <T T> -@. 6.+ Quousque biberent sanguinem,
quem fuderant, desperauerunt. <T I> Idem in
Psalmo 54.: <T T> -@. 7.+ Iudei pascebantur tamquam de pena
Domini, et nos de cruce Domini pascimur, quia corpus
ipsius manducamus. Habent ergo inpii epulas suas,
habent pii suas. "Beati, qui esuriunt et sitiunt
iusticiam."
<4 93> -C. XCIII.+ <T R> Pro infirmantibus eucharistia semper debet
esse parata.
<T I> Item ex Concilio Wormaciensi.
<T T> -XXVI. Pars.+ Presbiter eucharistiam semper habeat
<S 1352><L 1> -1352+
paratam, ut, quando quis infirmatus fuerit, statim eum
conmunicet, ne sine conmunione moriatur.
<4 94> -C. XCIV.+ <T R> Penitencia eius, qui non bene sacrificium
custodit.
<T I> Item ex Concilio Aurelianensi.
<T T> -XXVII. Pars.+ Qui bene non custodierit sacrificium, et
mus uel aliud aliquod animal illud comederit, XL.
dies peniteat. Qui autem perdiderit illud in ecclesia,
aut pars eius ceciderit, et inuenta non fuerit, XXX. dies
peniteat.
<4 95> -C. XCV.+ <T R> Ystrionibus sacra non conmittantur
misteria.
<T I> Ciprianus Euricacio confratri salutem. -[lib. I.
ep. 10.]+
<T T> -XXVIII. Pars.+ Pro dilectione tua consulendum
me existimasti, frater karissime, quid michi uideatur de
ystrione et mago illo, qui apud uos constitutus
adhuc in suae artis dedecore perseuerat, et magister et
doctor non erudiendorum, sed perdendorum puerorum,
id, quod male didicit, ceteris quoque insinuat: an
talibus debeat sacra conmunio cum ceteris Christianis
dari aut debeat conmunicare uobiscum?
Puto nec maiestati diuinae, nec euangelicae disciplinae
congruere, ut pudor et honor ecclesiae tam turpi et infami
contagione fedetur.
<4 96> -C. XCVI.+ <T R> Post conuersionem non est deneganda gratia
conmunionis.
<T I> Item ex Concilio Cartaginensi III. -[c. 35.]+
<T T> Scenicis atque ystrionibus, ceterisque huiusmodi
personis, uel apostaticis conuersis, uel reuersis, ad Deum
gratia uel reconciliatio non negetur.
<4 97> -C. XCVII.+ <T R> Presbiter in altari missam non celebret, in quo
eadem die episcopus celebrauit.
<T I> Item ex Concilio Urbico.
<T T> In altari, quo missam episcopus cantauit, presbiter
eo die aliam celebrare non presumat.
<S 1353><L 1> -1353+
<1 DC><S 1353><L 1>
<2 3> -DISTINCTIO III.+
-GRATIANUS.+
<4 1> -C. I.+ <T R> Tempora feriandi in missa sunt laicis annuncianda.
<T I> Item ex Concilio Lugdunensi.
<T T> -I. Pars.+ Pronunciandum est, ut sciant tempora
feriandi per annum, id est: omnem dominicam a uespera
usque ad uesperam, ne a Iudaismo capiantur. Feriandi
uero per annum isti sunt dies: Natalis Domini, S. Stephani,
S. Iohannis Euangelistae, Innocentium, S. Siluestri, Octauae
Domini Theophaniae, Purificatio S. Mariae, sanctum
Pasca cum tota hebdomada, Rogationes tribus diebus,
Ascensio Domini, sancti dies Pentecostes, S. Iohannis
Baptistae, duodecim Apostolorum, et maxime sanctorum
Petri et Pauli, qui mundum sua predicatione illuminauerunt,
S. Laurentii, Asumptio S. Mariae, Natiuitas S.
Mariae, Dedicatio, S. Michaelis Archangeli, Dedicatio
cuiuscumque oratorii, et omnium sanctorum, et S. Martini,
et illae festiuitates, quas singuli episcopi in suis episcopiis
cum populo collaudauerint, que uicinis tantum
circummorantibus indicendae sunt, non generaliter omnibus.
Reliquae uero festiuitates per annum non sunt
cogendae ad feriandum, nec prohibendae. Indictum
uero ieiunium quando fuerit denunciatum, ab omnibus
obseruetur.
<4 2> -C. II.+ <T R> In sanctorum solempnitatibus diuinis offitiis, non
saltationibus uel cantilenis, populi debent uacare.
<T I> Item ex Concilio Tolletano IV. -[c. 23.]+
<T T> Irreligiosa consuetudo est, quam uulgus per sanctorum
solempnitates agere consueuit. Populi, qui debent diuina
offitia attendere, saltationibus turpibus inuigilant cantica,
non solum mala canentes, sed et religiosorum
offitiis perstrepunt. Hoc etenim, ut ab omnibus prouinciis
depellatur, sacerdotum et iudicum a concilio sancto
curae conmittitur.
<4 3> -C. III.+ <T R> Ante Ascensionem Domini tribus diebus litaniae
celebrentur.
<T I> Item ex Concilio Aurelianensi. -[I. c. 29.]+
<T T> Rogationes, id est letanias, ante Ascensionem Domini
placuit celebrari ita, ut premissum triduanum ieiunium
<S 1354><L 1> -1354+
in dominicae Ascensionis solempnitate soluatur. Per quod
triduum serui et ancillae ab opere relaxentur, quo magis
plebs uniuersa conueniat. Quo triduo omnes abstineant, et
quadragesimalibus cibis utantur.
<4 4> -C. IV.+ <T R> Episcopus die dominico non desit ecclesiae.
<T I> Item ex eodem. -[c. 33.]+
<T T> Episcopus, si infirmitate non fuerit inpeditus, ecclesiae,
cui proximus fuerit, die dominico deesse non debet.
<4 5> -C. V.+ <T R> Hos dies ciuibus in uilla celebrare non licet.
<T I> Item ex eodem. -[c. 27.]+
<T T> Nulli ciuium umquam Pascae, Natalis Domini,
uel Quadragesimae solempnitatem in uilla liceat
celebrare, nisi quem infirmitas probabitur tenuisse.
<4 6> -C. VI.+ <T R> Ante solempnitatem Pascae Quadragesima
est celebranda.
<T I> Item ex eodem. -[c. 26.]+
<T T> Sacerdotibus omnibus decretum est, ut ante Pascae
solempnitatem non Quinquagesima, sed Quadragesima
teneatur.
<4 7> -C. VII.+ <T R> Quinta feria ultimae septimanae Quadragesimae
ieiunium solui non licet.
<T I> Item ex Concilio Martini Papae. -[c. 50.]+
<T T> Non liceat quinta feria, fratres, nouissimae septimanae
ieiunium soluere, et omnem Quadragesimam exhonorare,
sed sincere abstinentes totam Quadragesimam
perexire.
<4 8> -C. VIII.+ <T R> De eodem.
<T I> Item ex Concilio Laudicensi. -[c. 50.]+
<T T> Non oportet in Quadragesima quinta feria ultimae hebdomadae
ieiunium dissolui, et totam Quadragesimam inhonorari;
sed per totos dies ieiunare, et escis abstinentiae
conuenientibus, id est aridioribus, uti.
<4 9> -C. IX.+ <T R> Exceptis diebus dominicis in Quadragesima non
soluatur ieiunium.
<T I> Item ex Concilio Agatensi. -[c. 12.]+
<T T> Placuit, ut omnes ecclesiae, exceptis diebus dominicis,
<S 1355><L 1> -1355+
in quadragesima etiam die sabbati sacerdotali
oratione et discretionis conmunione ieiunent.
<4 10> -C. X.+ <T R> Nec in die dominica, nec in diebus Pentecostes in
oratione genua flectantur.
<T I> Item ex Concilio Niceno. -[c. 20.]+
<T T> Quoniam sunt in die dominica quidam ad orationem
genua flectentes, et in diebus Pentecostes, propterea itaque
statutum est a sancta sinodo, (quoniam consona,
et conueniens consuetudo per omnes ecclesias custodienda
est), ut stantes ad orationem Domino uota reddamus.
<4 11> -C. XI.+ <T R> Quo tempore ab esu carnium sit abstinendum.
<T I> Item Leo IV.
<T T> -II. Pars.+ De esu carnium apud nos uetustissima, et
non inprobanda traditio semper tenenda est, ut a cenae
termino, que fit in principio noctis quartae feriae, que
lucescit in quarta feria, usque in diluculum quintae feriae,
et similiter a cena noctis sextae feriae, que lucescit in sexta
feria, non inperite ieiunatio usque ad sabbati lucem, quantum
de diei parte aliquis ieiunare maluerit uel debuerit,
protendatur.
<4 12> -C. XII.+ <T R> Nec die sabbati feriandum, nec die dominico
lauacrum est prohibendum.
<T I> Item Gregorius dilectissimis ciuibus Romae.
-[lib. XI. epist. 3.]+
<T T> -III. Pars.+ Peruenit ad me, quosdam peruersi spiritus
homines praua inter uos aliqua et sanctae fidei aduersa
seminasse, ita ut in die sabbati aliquid operari prohiberent.
Quos quid aliud nisi antichristi predicatores dixerimus?
qui ueniens diem sabbatum atque dominicum ab
omni faciet opere custodiri. Quia enim mori se et resurgere
simulat, haberi uult in ueneratione dominicum diem;
et quia populum iudaizare conpellit, ut exteriorem ritum
legis reuocet, et sibi Iudeorum perfidiam subdat, coli uult
sabbatum. -@. 1.+ Aliud quoque ad me perlatum est,
uobis a peruersis hominibus esse predicatum, ut dominico
die nullus debeat lauari. Et quidem si pro luxuria et pro
uoluptate lauari quis appetit, hoc fieri nec reliquo die quolibet
concedimus. Si autem pro necessitate corporis hoc
nec die dominico prohibemus.
<4 13> -C. XIII.+ <T R> Ob reuerentiam sepulturae dominicae sabbato
ieiunare debemus.
<T I> Item Innocentius Papa. -[ep. I. ad Decentium, c. 4.]+
<T T> -IV. Pars.+ Sabbato uero ieiunandum esse, ratio euidentissima
<S 1356><L 1> -1356+
demonstrat. Nam, si diem dominicam ob
uenerabilem resurrectionem Domini nostri Iesu Christi non
solum in Pasca celebramus, uerum etiam per singulas
hebdomadas ipsius diei imaginem frequentamus, ac sicut
sexta feria propter passionem Domini ieiunamus, sabbatum
pretermittere non debemus, quoniam inter tristiciam
et leticiam temporis illius uidetur inclusum.
Nam utique constat, Apostolos biduo isto et in merore
fuisse, et propter metum Iudeorum se occuluisse. Quod
utique non dubium est in tantum eos ieiunasse biduo
memorato, ut traditio ecclesiae habeat isto biduo sacramenta
penitus non celebrari. Que etiam forma per
singulas tenenda est hebdomadas propter id, quod conmemoratio
diei illius semper est celebranda. Quod si putant
semel atque uno sabbato ieiunandum, ergo et dominica,
et sexta feria semel in Pasca erit utique celebranda.
<4 14> -C. XIV.+ <T R> Die dominica et quinta feria non est
celebrandum ieiunium.
<T I> Item Melciades Papa. -[ad Episcopos Hispaniarum,
cap 3.]+
<T T> -V. Pars.+ Ieiunium dominici diei, et quintae feriae
nemo celebrare debet, ut inter ieiunium Christianorum
et gentilium et ueraciter credentium et infidelium
atque hereticorum, uera et non falsa discretio habeatur.
<4 15> -C. XV.+ <T R> De eodem.
<T I> Item ex Concilio Cesaraugustano. -[c. 2.]+
<T T> Ne quis ieiunet die dominica causa timoris, aut persuasionis,
nec Quadragesimarum diebus ab ecclesiis
fideles desint, nec habitent in cubiculorum latibulis,
ac montium, qui in suspicionibus perseuerant; sed exemplum
ac preceptum custodiant sacerdotum, et ad alienas
uillas agendorum conuentuum causa non conueniant. Ab
uniuersis episcopis dictum est: Anathema sit qui hoc
conmiserit.
<4 16> -C. XVI.+ <T R> Quarta et sexta feria sunt soluenda ieiunia.
<T I> Item ex dictis S. Apollonii.
<T T> -VI. Pars.+ Ieiunia sane legitima, id est quarta et
sexta feria, non sunt soluenda, nisi grandis aliqua necessitas
fuerit, quia quarta feria Iudas traditionem Domini
cogitauit, et sexta feria crucifixus est Saluator. Videbitur
ergo, qui in his diebus sine necessitate soluerit
statuta ieiunia, uel cum tradente tradere Saluatorem, uel
cum crucifigentibus crucifigere. Die autem dominica
nichil aliud agendum est, nisi Deo uacandum. Nulla operatio
<S 1357><L 1> -1357+
in illa die sancta agatur, nisi tantum ymnis, et psalmis,
et canticis spiritualibus dies illa transigatur.
<4 17> -C. XVII.+ <T R> Quinta feria ultimae hebdomadae quadragesimae
penitentes remissionem accipiant.
<T I> Item Innocentius. -[ep. I. ad Decentium c. 7.]+
<T T> -VII. Pars.+ De penitentibus uero, qui siue ex grauioribus
conmissis, siue ex leuioribus penitenciam gerunt, si
nulla interueniat egritudo, quinta feria ante Pasca eis
remittendum, Romanae ecclesiae consuetudo demonstrat.
-@. 1.+ Ceterum de pondere estimando delictorum sacerdotis
est iudicare, ut attendat ad confessionem penitentis,
et ad fletus atque lacrimas corrigentis. -@. 2.+ Sane si
quis in egritudinem inciderit, atque usque ad desperationem
deuenerit, est ei ante tempus Pascae relaxandum,
ne de seculo absque conmunione discedat.
<4 18> -C. XVIII.+ <T R> Singulis annis quinta feria ultimae hebdomadae
quinquagesimae nouum crisma conficiatur.
<T I> Item Fabianus Papa orientalibus Episcopis.
-[epist. II.]+
<T T> -VIII. Pars.+ Litteris uestris inter cetera insertum inuenimus,
quosdam religionis uestrae episcopos a
uestro nostroque ordine discrepare, et non per singulos
annos in cena Domini crisma conficere. Errant uero
qui talia excogitant, et mente uesana potius, quam recta
sentientes hec facere audent. -@. 1.+ Sicut
enim ipsius diei solempnitas per singulos annos est
celebranda, ita ipsius sancti crismatis confectio per
singulos annos est agenda, et de anno in annum renouanda,
et fidelibus tradendum, quia nouum sacramentum est
et per singulos annos, in iam dicta die innouandum,
et uetus in sanctis ecclesiis cremandum. Ista a sanctis
Apostolis et successoribus eorum accepimus, uobisque
tenenda mandamus.
<4 19> -C. XIX.+ <T R> Seruetur ab omnibus festiuitas inuentionis
dominicae crucis.
<T I> Item Eusebius Papa. -[epist. III.]+
<T T> -IX. Pars.+ Crucis Domini nostri Iesu Christi, que
nuper, nobis gubernacula sanctae Romanae ecclesiae
tenentibus, quinto nonas Maii inuenta est, in predicto Kalendarum
die inuentionis festum uobis solempniter celebrare
mandamus.
<S 1358><L 1> -1358+
<4 20> -C. XX.+ <T R> Quare sit institutum, ut aqua sale conspersa
sanctificetur.
<T I> Item Alexander Papa V. a Petro. -[epist. I. c. 5.]+
<T T> -X. Pars.+ Aquam sale conspersam populis benedicimus,
ut ea cuncti aspersi sanctificentur et purificentur.
Quod et omnibus sacerdotibus faciendum esse mandamus.
Nam si cinis uitulae aspersus populum sanctificabat
atque mundabat: multo magis aqua sale aspersa, diuinisque
precibus sacrata, populum sanctificat atque mundat.
Et, si sale asperso per Heliseum prophetam sterilitas
aquae sanata est: quanto magis diuinis precibus sacratus
sterilitatem rerum aufert humanarum, et coinquinatos
sanctificat, et purgat, et cetera bona multiplicat, et insidias
diaboli auertit, et a fantasmatis uersutiis homines
defendit?
<4 21> -C. XXI.+ <T R> Non nisi die dominico sanctum Pasca
celebretur.
<T I> Item Pius Papa IX. a Petro Apostolo, in primo
suorum decretalium.
<T T> Nosse uos uolumus, quod Pasca Domini die dominico
annuis temporibus sit celebrandum. Istis enim
temporibus Hermes doctor fidei et scripturae inter nos
effulsit. Et licet nos idem Pasca predicto die celebraremus,
tamen quia quidam inde dubitabant, ad corroborandas
animas eorum eidem Hermae angelus Domini
in habitu pastoris apparuit, et precepit ei, ut Pasca Domini
die dominico ab omnibus celebraretur. Unde et nos
apostolica auctoritate instituimus, omnes eadem seruare
debere, quia et nos eadem seruamus, nec debetis a capite
quoquo modo discedere.
<4 22> -C. XXII.+ <T R> Non nisi dominico sanctum pasca
celebretur.
<T I> Item Victor Papa XIII. a Petro, in primo
decretali suo.
<T T> Celebritatem sancti Pascae die
debere, et predecessores nostri iam statuerunt, et os
illud eadem die solempniter celebrare mandamus,
quia non decet, ut membra a capite discrepent, aut
aliter gerant. A XIV. uero luna primi mensis usque
ad XXI. diem eiusdem mensis eadem celebretur festiuitas.
-@. 1.+ Eodem quoque tempore baptisma celebrandum
est catholicum. Sed tamen, si necesse fuerit, aut
<S 1359><L 1> -1359+
mortis periculum ingruerit, gentiles ad fidem uenientes
quocumque loco uel momento, ubicumque euenerit, siue
in flumine, siue in mari, siue in fontibus, tantum Christianae
credulitatis confessione clarificati baptizentur.
Ipsis etiam quod in baptismo polliciti sunt summopere
attendendum est, ne non infideles, sed fideles inueniantur.
Ipsi uero, qui infidelitatis nota asperguntur, infames
efficiuntur, atque inter fideles minime reputantur.
-@. 2.+ Hec uero statuta nulla debent inprobitate conuelli, nulla
nouitate mutari, quia alia ratio est causarum secularium,
alia diuinarum.
<4 23> -C. XXIII.+ <T R> De eodem.
<T I> Item ex Concilio Cartaginensi IV. -[c. 65.]+
<T T> Pascae solempnitas uno die et tempore celebranda
est.
<4 24> -C. XXIV.+ <T R> Dies Pascae, et concilii, formatarum
subscriptione omnibus intimetur.
<T I> Item ex Concilio Cartaginensi V. -[c. 7.]+
<T T> Placuit, ut dies uenerabilis Pascae formatarum subscriptione
omnibus intimetur; dies uero concilii XI. Kal.
Nouembris seruetur. Scribendum est etiam ad singularum
quarumque prouinciarum primates, ut, quando
apud se concilia congregant, istum diem non inpediant.
<4 25> -C. XXV.+ <T R> Cum in concilio omnia statuta fuerint,
uenturum Pasca annuncietur.
<T I> Item ex Concilio Bracarensi II. -[c. 9.]+
<T T> Placuit, ut post, quam omnia in concilio sacerdotum
fuerint ordinata, illud omnimodis obseruetur, ut superuenturum
ipsius anni Pasca quo Kalendarum die
uel quota luna debeat suscipi, a metropolitano episcopo
intimetur. Quod ceteri episcopi uel clerus reliquus breuiculo
subnotantes, unusquisque in sua ecclesia adueniente
Natalis Domini die post euangelicam lectionem populo
annuncient.
<4 26> -C. XXVI.+ <T R> Per orbem uniuersum uno die, et eodem
tempore Pasca celebretur.
<T I> Item ex Concilio Arelatensi I., quod confirmauit
Papa Siluester. -[c. 1.]+
<T T> De obseruatione Pascae Dominicae statuimus,
<S 1360><L 1> -1360+
ut uno die et tempore per omnem orbem obseruetur,
et iuxta consuetudinem litterae ad omnes dirigantur.
<4 27> -C. XXVII.+ <T R> De imaginibus sanctorum non uiolandis.
<T I> Item Gregorius Sereno, Episcopo Massiliensi. -[lib. IX.
epist 9.]+
<T T> -XII. Pars.+ Perlatum ad nos fuerat, quod inconsiderato
zelo succensus sanctorum imagines sub hac quasi excusatione,
ne adorari debuissent, confregeris. Et quidem,
quia eas adorari uetuisses, omnino laudauimus,
fregisse uero reprehendimus. Dic, frater, a quo factum
sacerdote aliquando auditum quod fecisti? Aliud
enim est picturam adorare: aliud per picturae historiam
quid sit adorandum addiscere. Nam quod legentibus
scriptura, hoc idiotis prestat pictura cernentibus,
quia in ipsa ignorantes uident quod sequi debeant,
in ipsa legunt qui litteras nesciunt. Unde et precipue gentibus
pro lectione pictura est.
<4 28> -C. XXVIII.+ <T R> Imagines sanctorum memoria sunt et
recordatio preteritorum.
<T I> Item ex VII. Sinodo, -[actione 6.]+
<T T> Venerabiles imagines Christiani non deos appellant,
neque seruiunt eis, ut diis, neque spem salutis ponunt in
eis, neque ab eis expectant futurum iudicium: sed ad memoriam
et recordationem primitiuorum uenerantur eas et adorant,
sed non seruiunt eis cultu diuino, nec alicui creaturae.
<4 29> -C. XXIX.+ <T R> Non in agni, sed in hominis specie Christus
est figurandus.
<T I> Item Adrianus Papa Tharasio Patriarchae.
-[in actione II. eiusdem VII. Synodi]+
<T T> -XIII. Pars.+ Sextam sanctam sinodum recipio cum
omnibus canonibus suis, in quibus dicitur: In quibus
scripturis sanctarum imaginum agnus precursoris digito
ostensus depingitur, qui in figuram transit gratiae, uerum
nobis per legem Moysi premonstrans agnum Iesum
Christum Dominum nostrum. Antiquis ergo figuris et
umbris, ad ueritatis prefigurationem ecclesiae sanctae
traditis, uale dicentes, gratiam et ueritatem preferimus,
et sicut plenitudinem legis recipimus. Verum igitur
agnum Dominum nostrum Iesum Christum secundum
imaginem humanam amodo etiam in imaginibus pro
ueteri agno depingi iubemus.
<S 1361><L 1> -1361+
<4 30> -C. XXX.+ <T R> De fide Trinitatis et Unitatis
inuiolabiliter seruanda.
<T I> Item Augustinus in libro -[I.]+ de Trinitate. -[c. 4.]+
<T T> Omnes, quos legere potui, qui ante me scripserunt
de Trinitate, que Deus est, diuinorum librorum ueterum et
nouorum catholici tractatores, hoc intenderunt secundum
scripturas docere, quod Pater, et Filius, et Spiritus sanctus
unius eiusdemque substantiae inseparabili equalitate
diuinam insinuant unitatem, ideoque non sint tres
Dii, sed unus Deus, quamuis Pater Filium genuerit, et ideo
Filius non sit qui Pater est, Filiusque a Patre sit genitus,
et ideo Pater non sit qui Filius est, Spiritusque sanctus
nec Pater sit, nec Filius, sed tantummodo Patris et Filii
Spiritus, et Patri et Filio etiam ipse coequalis, et ad
Trinitatis pertinens unitatem; non tamen eandem Trinitatem
natam de Virgine Maria, et sub Pontio Pilato crucifixam
et sepultam et tercia die resurrexisse, et in celum ascendisse,
sed tantummodo Filium; nec eandem Trinitatem
descendisse in specie columbae super Iesum baptizatum,
aut die Pentecostes post ascensionem Domini sonitu
facto de celo, quasi ferretur flatus uehemens, et linguis
diuisis, uelut ignis, sed tantummodo Spiritum sanctum;
nec eandem Trinitatem dixisse de celo: "Tu es
filius meus," siue cum baptizatus est a Iohanne, siue in
monte, quando cum illo erant tres discipuli, aut quando
sonuit uox dicens: "Et clarificaui, et iterum clarificabo:"
sed tantummodo Patris uocem fuisse factam ad
Filium, quamuis Pater et Filius, et Spiritus sanctus, sicut
inseparabiles sunt, ita inseparabiliter operentur.
<1 DC><S 1361><L 30>
<2 4> -DISTINCTIO IV.+
-GRATIANUS.+
<4 1> -C. I.+ <T R> Sine sacramento uisibili et fide inuisibili nemo saluatur.
<T I> Idem super Iohannem
<T T> -I. Pars.+ Necessarium est uisibile sacramentum aquae
ad ablutionem uisibilis corporis, sicut necessaria est doctrina
inuisibilis fidei ad sanctificationem inuisibilis animae. <T I> Idem: <T T>
-@. 1.+ Renascitur homo ex aqua, uisibili sacramento, et spiritu,
inuisibili scilicet intellectu, ut simbolum baptismi uisibiliter
accipiat, et spiritualem intellectum ipsius simboli percipiat.
Vel ex aqua uisibili et Spiritu sancto.
<4 2> -C. II.+ <T R> In baptismate concupiscentia exstinguitur, non ut
non sit, sed ut non obsit.
<T I> Idem in libro -[I.]+ de baptismo paruulorum. -[c. 39.]+
<T T> Per baptismum Christi id agitur, ut caro peccati euacuetur.
<S 1362><L 1> -1362+
Non sic autem euacuatur, ut in carne concupiscentia
innata non sit: sed ne obsit. Nam si post
baptismum, ad etatem naturalem peruenerint, ibi
habent cum qua pugnent eamque Deo adiuuante
superent, si non gratiam in uacuum susceperint. Nam
nec adultis id prestatur in baptismo, nisi forte miraculo
Dei, ut lex peccati, repugnans legi mentis penitus
exstinguatur, et non sit: sed, ut quicquid ab homine
dictum, factum, cogitatum est, cum eidem concupiscentiae
subiecta mente seruiret, totum aboleatur, et
quasi factum non sit habeatur.
<4 3> -C. III.+ <T R> Qui ex uiro et muliere concipitur, cum originali
peccato nascitur, nec sine baptismate saluatur.
<T I> Idem ad Petrum Diaconum, -[c. 26.]+
<T T> Firmissime tene, et nullatenus dubites, omnem hominem,
qui per concubitum uiri et mulieris concipitur, cum originali
peccato nasci, inpietati subditum, mortique subiectum, et ob
hoc naturaliter nasci irae filium, de qua dicit Apostolus:
"Eramus enim natura filii irae, sicut et ceteri."
A qua ira nullus liberatur, nisi per fidem mediatoris
hominis Iesu Christi. -@. 1.+ Firmissime tene, non solum
homines ratione utentes, uerum etiam paruulos, qui siue
in uteris matrum uiuere incipiunt, et ibi moriuntur, siue
iam de matribus nati sine baptismatis sacramento,
quod datur in nomine Patris, et Filii, et Spiritus sancti, de
hoc seculo transeunt, sempiterno igne puniendos; quia,
etsi peccatum propriae actionis nullum habent, originalis
tamen peccati dampnationem carnali conceptione ex
natiuitate traxerunt.
<4 4> -C. IV.+ <T R> De eodem.
<T I> Item Iohannes Crisostomus.
<T T> Non potest quis gratiam uitae celestis accipere, nisi
purgatus fuerit ab omni sorde peccati per penitenciae confessionem,
per donum baptismi salutaris Domini et saluatoris
nostri Iesu Christi, qui est benedictus in secula seculorum.
-+
<4 5> -C. V.+ <T R> Sicut nunc in baptismate, ita olim in circumcisione
remittebantur peccata.
<T I> Item Gregorius in Moralibus. -[lib. IV. c. 2.]+
<T T> Quod apud nos ualet aqua baptismatis, hoc egit
apud ueteres uel pro paruulis sola fides, uel pro maioribus
uirtus sacrificii, uel pro his, qui de stirpe Abrahae prodierunt,
misterium circumcisionis.
<S 1363><L 1> -1363+
<4 6> -C. VI.+ <T R> Originale peccatum nunc in baptismate, olim in
circumcisione remittebatur.
<T I> Item Augustinus ad Valerium contra Iulianum.
-[lib. II. c. 11]+
<T T> Ex quo instituta est circumcisio in populo Dei (quod
erat tunc signaculum fidei iusticiae Dei) ad sanctificationem
purgationis ualebat paruulis originalis ueterisque
peccati, sicut etiam baptismus ex illo ualere cepit
ad innouationem hominis, ex quo constitutus est.
<4 7> -C. VII.+ <T R> Paruulis in fide offerentium prodest fides.
<T I> Idem de libero arbitrio, libro III. -[c. 23.]+
<T T> Illud perscrutari homines solent, sacramentum baptismi
Christi quid prosit paruulis, cum eo accepto plerumque
moriuntur prius, quam ex se quicquam potuerint
cognoscere. Qua in re satis pie recteque creditur prodesse
paruulo fides eorum, a quibus consecrandus offertur. Et
hoc ecclesiae conmendat auctoritas, ut ex eo quisque
sentiat quid sibi prosit fides sua, quando in aliorum quoque
beneficio, qui propriam nondum habent potestatem, conmoda
sit.
<4 8> -C. VIII.+ <T R> Per fidem et baptisma iustificamur a peccatis.
<T I> Idem de baptismo paruulorum. -[lib. I. c. 32. et 33.]+
<T T> Filius Dei carnem peccati suscepit, et penam sine
culpa, ut in carne peccati et culpa solueretur et pena. Per
fidem ergo et baptismum eius homo a peccato per iustificationem,
et a morte liberatur per resurrectionem. -@. 1.+
Paruuli etiam baptizati inter credentes reputantur per sacramenti
uirtutem, et offerentium responsionem. Qui uero non
sunt baptizati, inter non credentes iudicantur ex euangelio
Iohannis: "Nisi quis renatus fuerit ex aqua et Spiritu
sancto, non potest introire in regnum Dei."
<4 9> -C. IX.+ <T R> Per aquam baptismi de terreno fit homo celestis.
<T I> Item Ambrosius in libro -[I.]+ de sacramentis. -[c. 4. et 5.]+
<T T> Per aquam baptismi transitus est de terrenis ad
celestia. Ideo Pasca, transitus dicitur, hic transitus est
de peccato ad uitam, de culpa ad gratiam, de inquinamento
<S 1364><L 1> -1364+
ad sanctificationem. Qui per hanc aquam transit, non
moritur, sed resurgit. -@. 1.+ Non omnis aqua sanat, sed
illa, que habet gratiam Christi. Aliud est elementum,
aliud est consecratio. Non sanat aqua, nisi Spiritus
sanctus descendat, et consecret aquam illam, sicut
legitur, quia, cum Christus formam baptismatis daret,
uenit ad Iohannem, et ait illi Iohannes: "Ego a te
debeo baptizari, et tu uenis ad me? respondit Iesus:
Sic decet nos inplere omnem iusticiam." Vide, que
omnis iusticia sit. Christus ad baptismum descendit
non ut caro mundaretur, quam suscepit de nostra condicione.
Non enim ablutio peccati Christo necessaria
fuit, qui peccatum non fecit; sed nobis erat necessaria,
qui peccato eramus obnoxii. -@. 2.+ Descendit
Christus: descendit et Spiritus sanctus. Quare autem
prior descendit Christus, postea Spiritus sanctus, cum
forma et usus baptismi hoc habeat, ut ante fons consecretur,
et tunc descendat baptizandus? -@. 3.+ Christus
autem ante descendit, secutus est Spiritus; sanctus?
ut numquam ipse egere sanctificationis misterio uideretur,
sed ut sanctificaret ipse, sanctificaret et Spiritus
sanctus.
<4 10> -C. X.+ <T R> Aqua baptismi non purgaret peccata, nisi tactu
dominici corporis esset sanctificata.
<T I> Item Iohannes Crisostomus.
<T T> Numquam aquae baptismi purgare peccata credentium
possent nisi tactu dominici corporis sanctificatae
fuissent.
<4 11> -C. XI.+ <T R> Generale baptisma non nisi sabbato sancto Pascae
et Pentecostes celebretur.
<T I> Item Siricius Papa Ymerio Terraconensi, -[epist. I.]+
<T T> -II. Pars.+ Non ratione auctoritatis alicuius, sed sola
temeritate presumitur, ut passim et libere in natiuitate
Christi, seu Apparitione, nec non Apostolorum
seu martirum festiuitatibus, innumerae plebes baptizentur,
cum sibi hoc priuilegium apud nos, et apud
omnes ecclesias dominicum specialiter Pasca defendat
cum suo Pentecosten.
<S 1365><L 1> -1365+
<4 12> -C. XII.+ <T R> De eodem.
<T I> Item Leo Papa uniuersis Episcopis per Siciliam
constitutis. -[epist. IV. c. 5.]+
<T T> Duo tempora, id est Pasca et Pentecosten, ad
baptizandum a Romano Pontifice legitima sunt prefixa.
Unde, quia manifestissime patet, baptizandis
in ecclesia electis hec duo tempora, de quibus locuti
sumus, esse legitima, dilectionem uestram monemus, ut
nullos alios dies huic obseruantiae misceatis.
<4 13> -C. XIII.+ <T R> Quare in predictis temporibus baptisma celebretur.
<T I> Idem. -[in eadem epistola c. 3.]+
<T T> Proprie in morte crucifixi, et in resurrectione ex mortuis
potencia baptismi nouam creaturam condidit ex
uetere, ut in renascentibus et mors Christi operetur, et uita,
dicente apostolo: "An ignoratis, quia, quicumque
baptizati sumus in Christo Iesu, in morte ipsius baptizati
sumus? consepulti enim sumus cum illo per baptismum in
morte, ut quomodo Christus surrexit a mortuis per
gloriam patris, ita et nos in nouitate uitae ambulemus.
Si enim conplantati facti sumus similitudini mortis eius, simul
et resurrectionis erimus," et cetera, que latius magister
gentium ad conmendandum sacramentum baptismatis disputauit,
ut appareret, ex huius doctrinae spiritu regenerandis
filiis hominum, et in Dei filios adoptandis illum
diem et illud tempus electum, in quo per similitudinem
formamque misterii ea, que geruntur in membris, his, que
in ipso sunt capite gesta, congruere, dum in baptismatis
regula et mors interuenit interfectione peccati, et
sepulturam imitatur triduanam trina dimersio, et ab
aquis eleuatio resurgentis instar est de sepulchro. Ipsa
igitur qualitas operis docet, celebrandae generaliter gratiae
diem legitimum eum esse, in quo orta est et uirtus
muneris, et species actionis. -@. 1.+ Ad cuius rei confirmationem
plurimum ualet quod ipse Dominus Iesus Christus
postquam resurrexit a mortuis, discipulis suis (in quibus
omnes ecclesiarum presules docebantur) et formam et
potestatem tradidit baptizandi, dicens: "Euntes docete
omnes gentes, baptizantes eos in nomine Patris, et Filii, et
Spiritus sancti." De quo utique eos etiam ante passionem
potuisset instruere, nisi proprie uoluisset intelligi,
regenerationis gratiam ex sua resurrectione cepisse. -@. 2.+
Additur sane huic obseruantiae etiam Pentecostes ex aduentu
Spiritus sancti sacra solempnitas, que de pascalis festi
pendet articulo, et, cum ad alios dies alia festa pertineant,
hec semper ad eum diem, qui resurrectione Domini
est insignis, occurrit, porrigens quodammodo auxiliantis
gratiae manum, et eos, quos a die Pascae aut molestia
<S 1366><L 1> -1366+
infirmitatis, aut longinquitas itineris, aut nauigationis difficultas
interclusit, inuitat, ut quibuslibet necessitatibus
inpediti desiderii sui effectum dono Spiritus sancti consequantur.
-@. 3.+ Hoc autem nos non ex nostra persuasione
defendere, sed ex apostolica auctoritate seruare, satis
idoneo probamus exemplo, sequentes B. Petrum apostolum,
qui in ipso die, quo omnem credentium numerum
promissus Spiritus sancti repleuit aduentus, trium milium
populum sua predicatione conuersum lauacro baptismatis
consecrauit. Quod sancta scriptura, que Apostolorum actus
continet, fideli historia docet, dicens: "His auditis conpuncti
sunt corde, et dixerunt ad Petrum et ad reliquos
Apostolos: Quid faciemus uiri fratres? Petrus autem
ad illos penitenciam, inquit, agite, et baptizetur unusquisque
uestrum in nomine Domini nostri Iesu Christi in
remissionem peccatorum uestrorum, et accipietis
donum Spiritus sancti."
<4 14> -[C. XIV.]+
<T I> Item.
<T T> Si quis autem Epiphaniae festiuitatem (que in suo ordine
debito honore ueneranda est) ob hoc estimat priuilegium
habere baptismatis, quia hoc quidam putant, quod in eadem
die Dominus ad baptismum sancti Iohannis accesserit,
sciat illius baptismi aliam gratiam, aliam fuisse rationem,
nec ad eandem pertinuisse uirtutem, qua per Spiritum
sanctum renascuntur de quibus dicitur: "qui non ex
sanguinibus, neque ex uoluntate carnis, neque ex
uoluntate uiri, sed ex Deo nati sunt." Dominus enim nullius
indigens remissione peccati, nec querens remedium
renascendi, sic uoluit baptizari, quomodo et uoluit circumcidi,
hostiamque pro emundatione offerri, ut qui
factus erat ex muliere (sicut Apostolus ait) fieret
sub lege, quam non uenerat soluere, sed inplere et inplendo
finire, sicut Apostolus predicat, dicens: "Finis
autem legis Christus ad iusticiam omni credenti." Baptismi
autem sui in se condidit sacramentum, quia in omnibus
primatum tenens se docuit esse principium, et tunc
regenerationis potenciam sanxit, quando de latere ipsius
profluxerunt sanguis redemptionis et aqua baptismatis.
<4 15> -C. XV.+ <T R> In solempnitate pascali et Pentecostes
catecumini baptizentur.
<T I> Item ex Concilio Gerundensi. -[c. 4.]+
<T T> De catecuminis baptizandis id decretum est ut
in Pascali festiuitate uel Pentecostes, ad baptizandum
ueniant; ceteris solempnitatibus infirmi tantum
debent baptizari.
<S 1367><L 1> -1367+
<4 16> -C. XVI.+ <T R> Necessitate cogente quolibet tempore
baptizare licet.
<T I> Item Leo Papa. -[epist. IV. c. 6.]+
<T T> Hi qui necessitate mortis, egritudinis, obsidionis,
persecutionis, et naufragii urgentur, omni tempore debent
baptizari.
<4 17> -C. XVII.+ <T R> Nisi necessitate cogente preter Pasca et
Pentecostem nullus baptizare presumat.
<T I> Item Gelasius Clero et Plebi Tarentino.
<T T> Venerabilis baptismi sacramentum nisi in festiuitate
pascali et Pentecostes tradere non presumat episcopus;
exceptis egritudine laborantibus, quibus urgente mortis
periculo talibus oportet, ne in eternum pereant, remediis
subueniri.
<4 18> -C. XVIII.+ <T R> De eodem.
<T I> Idem.
<T T> Baptizandi sibi quispiam quocumque tempore nullam
credat inesse fiduciam, preter pascale festum, et
Pentecostes uenerabile sacramentum, excepto dumtaxat
grauissimi languoris incursu, in quo uerendum est ne
morbi crescente periculo sine remedio salutari fortassis
egrotans exitio preuentus abscedat.
<4 19> -C. XIX.+ <T R> Nemo nisi sacerdos baptizare presumat.
<T I> Item Ysidorus de offitiis, libro II. c. 24.
<T T> Constat, baptisma solis sacerdotibus esse traditum
eiusque ministerium nec ipsis diaconibus explere est
licitum absque episcopo uel presbitero, nisi his procul
absentibus ultima languoris cogat necessitas. Quod et
laicis fidelibus plerumque permittitur. <T I> Item Gelasius: <T T>
-@. 1.+ Diaconos quoque tunc, <T I> ut supra in
tractatu ordinandorum, ubi de reuerentia diaconorum erga sacerdotes
agitur.
<4 20> -C. XX.+ <T R> Non presumat mulier baptizare.
<T I> Item ex Concilio Cartaginensi V. -[c. 99. et 100.]+
<T T> -III. Pars.+ Mulier, quamuis docta et sancta, baptizare
aliquos uel uiros docere in conuentu, non presumat.
<T P> -Gratian.+ Nisi necessitate cogente. Unde Urbanus
II.: "Super quibus consuluit etc.," ut supra in tractatu coniugii,
ubi de conpatribus agitur.
<S 1368><L 1> -1368+
<4 21> -C. XXI.+ <T R> Etiam laici necessitate cogente baptizare possunt.
<T I> Item Augustinus ad Fortunatum.
<T T> In necessitate, cum episcopi, aut presbiteri, aut quilibet
ministrorum non inueniuntur, et urget periculum eius, qui
petit, ne sine isto sacramento hanc uitam finiant, etiam
laicos solere dare sacramentum, quod acceperunt, solemus
audire.
<P 1> -[PALEA.+
<4 22> -C. XXII.+  <T R> De eodem.
<T I> Item ex Decreto Martini Papae III.
<T T> Quicumque presbiter in prouincia propria, uel in alia,
uel ubicumque inuentus Fuerit, conmendatum sibi infirmum
baptizare noluerit, uel pro intentione itineris, uel
de alia aliqua excusatione, et sic sine baptismo moritur,
deponatur. -]+ <P 0>
<4 23> -C. XXIII.+ <T R> Non reiteretur baptisma, quod a pagano
ministratur.
<T I> Ysidorus.
<T T> Romanus Pontifex non hominem iudicat, qui baptizat,
sed spiritum Dei subministrare gratiam baptismi, licet paganus
sit, qui baptizat.
<4 24> -C. XXIV.+ <T R> De eodem.
<T I> Item Nykolaus ad consulta Bulgarorum, c. 4.
<T T> A quodam Iudeo, nescitis utrum Christiano, an pagano,
multos in patria uestra baptizatos asseritis, et quid
inde sit agendum consulitis. Hi profecto, si in nomine
S. Trinitatis, uel tantum in Christi nomine, sicut in
Actibus Apostolorum legitur, baptizati sunt (unum
quippe idemque est, ut sanctus Ambrosius exponit) quia
non illorum, sed eius est, rebaptizari non debent.
<4 25> -C. XXV.+ <T R> Sicut per bonum, ita per malum ministrum
eque baptisma ministratur.
<T I> Item Augustinus contra Crescentium Grammaticum.
-[lib. III. c. 6.]+
<T T> Si inter bonos ministros, cum sit alius alio melior, non
est melior baptismus, qui per meliorem datur, nullo modo
malus est, qui etiam per malum datur, quando idem baptismus
datur, et ideo per ministros dispares Dei munus
equale est, quia non illorum, sed eius est.
<S 1369><L 1> -1369+
<4 26> -C. XXVI.+ <T R> Non merita ministrorum, sed uirtus Christi
in baptismate operatur.
<T I> Idem super Iohannem parte 1. tractatu V.
-[ad c. 1.]+
<T T> Baptismus talis est, qualis ille est, in cuius potestate
datur, non qualis ille est, per cuius ministerium datur.
<T I> Item: <T T> -@. 1.+ Quid nouerat Iohannes Baptista? Dominum.
Quid non nouerat? potestatem baptismi dominici
in nullum hominem transituram a Domino, sed ministerium
plane transiturum; potestatem a Domino in neminem
sed ministerium in bonos et malos.
Non exhorreat columba ministerium malorum; respiciat
Domini potestatem. Quid tibi facit minister malus,
ubi bonus est Dominus? Quid te inpedit maliciosus preco,
ubi beniuolus est iudex? <T I> Item: <T T> -@. 2.+ Neque qui
plantat est aliquid, neque qui rigat, sed qui incrementum
dat Deus. <T I> Item: <T T> -@. 3.+ Ergo dico, et omnes nos dicimus,
quia iustos oportet esse, per quos baptizatur, quia
iustos oportet esse tanti iudicis ministros, si ministrare
iuste uoluerint. Si autem noluerint esse iusti qui in
cathedra Moysi sedent, securum me fecit magister
meus, de quo spiritus eius dicit: "Hic est, qui baptizat."
<T I> Item: <T T> -@. 4.+ Non timeo adulterum, ebriosum, non
homicidam, quia columbam attendo, per quam michi dicitur:
"Hic est, qui baptizat."
<4 27> -C. XXVII.+ <T R> De eodem.
<T I> Idem in tractatu VI. -[ad c. 1. Iohannis.]+
<T T> Cum baptizat malus ex aliqua uel ignorantia
ecclesiae uel tollerantia (aut enim ignorantur mali, aut tolleratur
palea, quousque in ultimo uentiletur area),
illud, quod datum est, unum est, nec inpar propter inpares
ministros, sed par et equale propter: "Hic est, qui
baptizat."
<4 28> -C. XXVIII.+ <T R> Non reiteratur baptisma, quod in nomine
S. Trinitatis prestatur.
<T I> Idem de ecclesiasticis regulis. -[c. 52.]+
<T T> Si qui apud illos hereticos baptizati sunt, qui
S. Trinitatis confessione baptizant, et ueniunt ad catholicam
<S 1370><L 1> -1370+
fidem recipiantur quidem ut baptizati, ne S. Trinitatis
inuocatio uel confessio annulletur: sed doceantur
integre et instruantur, quod S. Trinitatis misterium
in ecclesia teneatur, et, si consentiunt credere, uel
acquiescunt confiteri, purgati fidei integritate firmentur
manus inpositione. Si uero paruuli sunt et ebetes,
qui doctrinam non capiant, respondeant pro illi quia eos
offerunt iuxta morem baptizandi, et sic per manus inpositionem
crismate conmunicati cum eucharistiae misteriis
admittantur.
<4 29> -C. XXIX.+ <T R> De eodem.
<T I> Idem ad Orosium. -[in lib. LXV. Quaestionum dialog.
quest. 59.]+
<T T> Quamuis unum baptisma sit, et hereticorum, eorum
scilicet, qui in nomine Patris, et Filii, et Spiritus sancti
baptizant et ecclesiae catholicae: tamen qui foris
ecclesiam baptizantur, non sumunt baptismum ad salutem,
sed ad perniciem, habentes nimium formam sacramenti,
uirtutem autem eius abnegantes. Et ideo ecclesia eos
non rebaptizat, quia in nomine Trinitatis baptizati sunt.
Et ipsa est profecto forma sacramenti. Ideo, cum
reuersi fuerint, accipiant uirtutem Spiritus sancti,
quam, qui foris ecclesiam baptizantur, nondum
habent.
<4 30> -C. XXX.+ <T R> Baptizantur qui tantum in nomine Domini
baptizati probantur.
<T I> Item Pelagius Gaudentio Episcopo.
<T T> Si reuera hi de hereticis, qui in locis dilectioni tuae
uicinis conmorari dicuntur, solummodo se in nomine
Domini baptizatos fuisse forsitan confitentur, sine cuiusquam
dubitationis ambiguo eos ad catholicam fidem
uenientes S. Trinitatis nomine baptizabis. Sin uero
apud dilectionem tuam eorum, qui conuerti uolunt, manifesta
confessione claruerit, quod in nomine Trinitatis fuerint
baptizati, sola reconciliationis gratia inpensa catholicae
fidei sociare maturabis, ut tali dispensatione seruata
nichil aliter, quam quod euangelica iubet auctoritas, temeritatis
cuiusquam spiritu uideatur effectum.
<S 1371><L 1> -1371+
<4 31> -C. XXXI.+ <T R> An approbetur baptisma, quod a non
baptizato prestatur.
<T I> Item Augustinus de unico baptismo, libro VIII. -[c. 53.]+
<T T> -IV. Pars.+ Solet etiam queri, utrum approbandum
sit baptisma, quod ab eo, qui non accepit, accipitur, si
forte hoc aliqua curiositate didicit, quomodo dandum sit,
et utrum nichil intersit, quo animo accipiat ille, cui datur,
cum simulatione, an sine simulatione; si cum simulatione,
utrum fallens, sicut in ecclesia, uel in ea, que putatur
ecclesia, an iocans, sicut in mimo. -@. 1.+ Verumtamen,
si quis me forte in eo concilio constitutum, ubi
talium rerum questio uersaretur non precedentibus,
quorum sentencias sequi mallem, urgeret, ut dicerem
quid ipse sentirem, si eo modo affectus essem, quo eram,
dum ea dictarem, nequaquam dubitarem, habere
baptismum eos, qui ubicumque et a quibuscumque
illud uerbis euangelicis consecratum sine sua simulatione
et cum aliqua fide accepissent, quamquam eis ad salutem
spiritualem non prodesset, si karitate caruissent, qua
catholicae inseruntur ecclesiae. "Si enim habeam
fidem, ut montes transferam, karitatem autem non
habeam, nichil sum;" sicut iam preteritis maiorum statutis
non dubito, illos etiam habere baptismum quia
quamuis fallaciter id accipiant, in ecclesia tamen
accipiunt, uel ubi ab eis putatur esse ecclesia, in quorum
societate id accipitur; de quibus dictum est: "Ex nobis
exierunt." Ubi autem neque societas ulla esse ita
crederetur, sed totum ludicre, et mimice, et ioculariter
ageretur, utrum approbandus esset baptismus, qui sic
daretur, diuinum iudicium per alicuius reuelationis oraculum,
concordi oratione, gemitibus esse inplorandum censerem,
ita sane, ut post me dicturos sentencias, si
quid iam exploratum et cognitum afferrent, humiliter
explorarem.
<4 32> -C. XXXII.+ <T R> Non reiteratur baptisma, quod in fide sanctae
Trinitatis ab hereticis prestatur.
<T I> Idem in libro II.
<T T> -V. Pars.+ Ostenditur, illos inpie facere, qui rebaptizare
conantur orbis unitatem, et nos recte facere, qui
Dei sacramenta inprobare nec ipso scismate audemus.
In quo enim nobiscum sentiunt, in eo etiam nobiscum
sunt. In eo autem a nobis recesserunt, in quo a nobis
dissentiunt. <T I> Item: <T T> -@. 1.+ Sacramentum baptismi est, quod
<S 1372><L 1> -1372+
habet qui baptizatur, et sacramentum dandi baptismi
est, quod habet qui ordinatur. Sicut enim baptizatus,
si ab unitate recesserit, sacramentum baptismi non amittit:
sic etiam ordinatus, si ab unitate recesserit, sacramentum
dandi baptismi non amittit. Nulli enim sacramento
iniuria facienda est. Si discedit a malis, utrumque discedit;
si permanet in malis, utrumque permanet. Sicut ergo
acceptatur baptismus, quem non potuit amittere qui ab unitate
discesserat: sic acceptandus est baptismus, quem
dedit ille, qui sacramentum dandi, cum discederet, non amiserat.
<T I> Item: -[c. 12.]+ <T T> -@. 2.+ Si ad baptismum fictus
accedit, dimissa sunt ei peccata, an non sunt dimissa?
Eligant quod uolunt: utrumlibet elegerint, sufficit
nobis. Si dimissa dixerint, quomodo Spiritus disciplinae
effugiet fictum, si in isto remissionem operatus est
peccatorum? Si dixerint non esse dimissa, quero, si postea
fictionem suam corde conuerso et uero dolore fateretur,
denuo baptizandus iudicaretur? Quod si dementissimum
est dicere, fateantur, uero baptismo Christi baptizari
posse hominem, et tamen cor eius in malicia uel
sacrilegio perseuerans peccatorum abolitionem non sinere
fieri, atque intelligant, in conmunicationibus ab
ecclesia separatis posse homines baptizari, ubi Christi baptismus
eadem celebratione sacramenti datur et sumitur,
qui tamen tunc prosit ad remissionem peccatorum, cum,
quis reconciliatus unitati sacrilegio dissensionis exuitur,
quo eius peccata tenebantur, et dimitti non sinebantur.
<4 33> -C. XXXIII.+ <T R> Valet ad salutem baptisma, etsi non ea
fide paruuli offeruntur.
<T I> Idem in epistola -[XXIII.]+ ad Bonifatium.
<T T> -VI. Pars.+ Non illud te moueat, quod quidam non
ea fide ad baptismum percipiendum paruulos ferunt, ut
gratia spiritali ad uitam regenerentur eternam: sed hoc
eos putant remedio temporalem retinere uel recipere sanitatem.
Non enim propterea non regenerantur, quia
non ab istis hac intentione offeruntur.
<4 34> -C. XXXIV.+ <T R> Effusio sanguinis inplet uicem baptismi.
<T I> Item de unico baptismo, libro IV. -[c. 22]+
<T T> -VII. Pars.+ Baptismi uicem aliquando inplere passionem,
de latrone illo, cui non baptizato dictum est: "Hodie
mecum eris in paradyso," B. Ciprianus non leue
documentum assumit. Quod etiam atque etiam considerans,
<S 1373><L 1> -1373+
inuenio, non tantum passionem pro nomine Christi
id, quod baptismo deerat, posse supplere, sed etiam
fidem conuersionemque cordis, si forte ad celebrandum
misterium baptismi in angustiis temporum succurri non
potest. Neque enim latro ille pro nomine Christi crucifixus
est, sed pro meritis facinorum suorum, neque quia
credidit, passus est, sed, dum patitur, credidit. Quantum
itaque ualeat etiam sine uisibili baptismi sacramento
quod ait Apostolus: "Corde creditur ad iusticiam, ore
autem confessio fit ad salutem," in illo latrone declaratum
est. Sed tunc inpletur inuisibiliter, cum ministerium
baptismi non contemptus religionis, sed articulus necessitatis
excludit. -[c. 24.]+ -@. 1.+ Et sicut in illo latrone quod
de baptismi sacramento defuerat conpleuit omnipotentis
benignitas, quia non superbia, non contemptu, sed necessitate
defuerat, sic infantibus qui baptizati moriuntur,
eadem gratia omnipotentis explere credenda est, quod
non ex inpia uoluntate, sed ex etatis indigentia, nec corde
credere ad iusticiam possunt nec ore confiteri ad salutem.
Ideo cum pro eis oratur, ut inpleatur erga eos
celebratio sacramenti, ualet utique ad eorum celebrationem,
quia ipsi respondere non possunt. -@. 2.+ Alienum
quippe opus est, cum credit per alterum, sicut
alienum opus fuit, cum peccauit in alterum. <T I> Item: <T T>
-[eodem lib. 4. contra Donatistas, c. 23.]+ -@. 3.+ Sicut autem
in latrone, quia per necessitatem corporaliter baptismus
defuit, perfecta salus est, quia per pietatem spiritaliter
affuit: sic, et cum ipsa presto est, si per necessitatem
desit quod latroni defuit, perficitur salus. Quod traditum
tenet uniuersitas ecclesiae, cum paruuli infantes baptizantur,
qui certe nondum possunt credere ad iusticiam,
et ore confiteri ad salutem, quod latro potuit, quin etiam
flendo et uagiendo, cum eis misterium celebratur,
ipsi misticis uocibus obstrepunt, et nullus Christianorum
dixerit, eos inaniter baptizari. <T I> Item: <T T> -[c. 25.]+ -@. 4.+
Quibus rebus omnibus ostenditur, aliud esse sacramentum
baptismi, aliud conuersionem cordis: sed salutem hominis
ex utroque conpleri. Nec si unum eorum defuerit, ideo
putare debemus consequens esse, ut et alterum desit,
quia et illud sine isto potest esse ut in infante, et
istud sine illo potuit esse in latrone, conplente Deo, siue
in illo siue in isto, quod non uoluntate defuisset; cum
uero ex uoluntate alterum horum defuerit, reatu hominem
inuolui. Et baptismus quidem potest inesse, ubi conuersio
cordis defuerit. Conuersio autem cordis potest
quidem inesse non percepto baptismo; sed contempto baptismo
non potest. Neque ullo modo dicenda est
<S 1374><L 1> -1374+
conuersio cordis ad Deum, cum Dei sacramentum contempnitur.
-+
<4 35> -C. XXXV.+ <T R> Non baptizatur in homine, quicquid in eo est.
<T I> Idem contra Iulianum. -[lib. VI. c. 6.]+
<T T> Si quicquid in homine est, quando baptizatur et
sanctificatur, baptizari et sanctificari credendum est,
dicturus es, et ipsa in illo baptizari et sanctificari, que in
intestinis et uesica per digestiones corporis digeruntur;
dicturus es, baptizari et sanctificari hominem in
matris utero constitutum, si ad hoc sacramentum accipiendum
necessitas cogat grauidam, et ideo baptizari iam qui
nascitur non debere; postremo dicturus es, baptizari
febres et sanctificari, quando baptizantur egroti.
<4 36> -C. XXXVI.+ <T R> Valet baptisma etsi per laicos ministretur.
<T I> Idem ad Fortunatum.
<T T> Sanctum est baptisma per se ipsum, quod datum est in
nomine Patris, et Filii, et Spiritus sancti, ita ut in eodem
sacramento sit etiam auctoritas traditionis per Dominum
nostrum ad Apostolos, per illos autem in episcopos,
et alios sacerdotes etiam laicos Christianos ab eadem
origine ac stirpe uenientes. -@. 1.+ Nam cum illa
historia narratur, omnes, qui audiunt, ad lacrimas mouentur.
Cum in naui quadam nullus fidelis esset preter
unum penitentem, cepit inminere naufragium. Erat ibi
quidam non inmemor suae salutis, et sacramenti uehementissimus
flagitator, nec erat aliquis, qui dare posset, nisi
penitens ille; acceperat enim, pro peccato, de quo agebat
penitenciam, amiserat sanctitatem, sed non amiserat
sacramentum. Nam si hoc amittunt peccantes, cum reconciliantur
post penitenciam, quare non iterum baptizantur.
Dedit ergo quod acceperat, et, ne periculose uitam finiret
non reconciliatus, petiit ab eo ipso, quem baptizauerat,
ut eum reconciliaret, et factum est: euaserunt naufragium.
Cognitum habes quod fecerunt. Nemo extitit eorum, qui
non pium animum ita crederet, ut consiliis eorum in illo
periculo Dominum crederet affuisse. Motus enim animus
religiosus et supplex ab homine exegit sacramentum, a
Deo inpetrat sanctitatem. Quod si forte hoc, quod
narraui de his, qui naufragio inminente periclitabantur, non
uult aliquis credere, (non enim hoc diuinarum scripturarum
auctoritas, sed incerto auctore fama conmendat), non repugnabo,
sed interrogo, si tale aliquid contingat, quid
futurum est? Non enim potest quisquam dicere, relinquendum
illum esse, qui morte inminente baptizari desiderat.
<S 1375><L 1> -1375+
Quem baptizatum a penitente quisquis non credit
contigisse, oportet, ut credat posse contingere.
<4 37> -C. XXXVII.+ <T R> Quamuis recte uiuat catecuminus, sine
baptismo tamen non potest saluari.
<T I> Idem.
<T T> Catecuminum, quamuis in bonis operibus defunctum,
uitam habere non credimus, excepto dumtaxat
nisi martirii sacramentum conpleat. Baptizatus
confitetur fidem suam coram sacerdote, et interrogatus
respondet. Hoc idem martir coram persecutore
facit, qui et confitetur fidem, et interrogatus respondet.
Ille post confessionem aspergitur aqua. Hic
uero aspergitur sanguine, uel tingitur igne. Ille
manus inpositione pontificis accipit Spiritum sanctum; hic
habitaculum efficitur Spiritus sancti, dum non est ipse,
qui loquitur, sed spiritus sanctus, qui in illo loquitur
Ille conmunicat eucharistiae in conmemoratione mortis
Domini, hic ipsi Christo conmoritur. Ille confitetur se
mundi actibus renunciare, hic ipsis renunciat et
uitae. Illi omnia peccata dimittuntur; isti exstinguntur.
-+
<4 38> -C. XXXVIII.+ <T R> Non reiteretur baptisma, cuius formam
constat integre collatam.
<T I> Item Leo Papa. -[epist. XC. al. XCII. ad
Rusticum, c. 16.]+
<T T> -VIII. Pars.+ Hii de quibus scripsisti, qui se
baptizatos sciunt, sed cuius fidei fuerint qui eos baptizauere,
nescire se profitentur, quolibet modo formam baptismatis
acceperunt rebaptizandi non sunt; sed per inpositionem
manus uirtute Spiritus sancti, quam ab hereticis
accipere non potuerunt, catholicis copulandi sunt.
<4 39> -C. XXXIX.+ <T R> Et per bonos et per malos ministros eque
baptizat Christus.
<T I> Item Augustinus super Iohannem. -[tract. V. ad c. 1.]+
<T T> -IX. Pars.+ Aliud est baptizare per ministerium: aliud
baptizare per potestatem. <T I> Item: <T T> -@. 1.+ Ergo baptizabant
discipuli eius, et ibi adhuc erat Iudas inter discipulo.
eius. Si quos autem baptizauit Iudas, non sunt
<S 1376><L 1> -1376+
iterum baptizati, et quos baptizauit Iohannes, iterum sunt
baptizati? Plane iterum: sed non iterato baptismo. Quos
enim baptizauit Iohannes, baptizauit Iohannes: quos autem
Iudas baptizauit, Christus baptizauit. <T I> Item: <T T> -[tract. 6.]+
-@. 2.+ Per hanc enim potestatem, quam Christus solus tenuit
sibi, et in neminem ministrorum transfudit, quamuis per
ministros baptizare dignatus sit, per hanc inquam
stat unitas ecclesiae, que significatur in columba, de
qua dictum est: "Una est columba mea, una est matri
suae electa." Si enim, ut iam dixi, fratres mei,
transferretur a Domino potestates ad ministrum, tot baptismata
essent, quot ministri essent, et iam non staret unitas
baptismi. Intendite fratres. Ante, quam ueniret Dominus
noster Iesus Christus ad baptismum, descendit columba
in aquam; cognouit Iohannes quiddam proprium ei
cui dictum est: "Super quem uideris Spiritum descendentem,
et manentem super eum, ipse, est, qui
baptizat in Spiritu sancto." Nouerat autem, quia ipse
in Spiritu sancto baptizabat; sed quia tali proprietate, ut
potestas ab eo non transiret in alterum, quamuis eo
donante, ibi didicit. <T I> Item: <T T> -[tract. 80.]+ -@. 3.+ "Iam
uos mundi estis propter uerbum, quod locutus sum
uobis." Quare non ait: mundi estis propter baptismum,
quo abluti estis, sed ait: "propter uerbum, quod locutus
sum uobis," nisi quia et in aqua uerbum mundat? <T I> Item: <T T>
-[tract. 5.]+ -@. 4.+ Si fuerit iustus minister, conputo eum
cum Paulo, cum Petro, cum istis conputo ministros iustos.
Quia uero iusti ministri gloriam suam non querunt (ministri
enim sunt), pro ducibus haberi nolunt, spem in se
poni exhorrescunt. Ergo conputo cum Paulo iustum
ministrum. Quid enim Paulus dicit? "Ego plantaui, Apollo
rigauit; sed Deus incrementum dedit."
<4 40> -C. XL.+ <T R> Nec baptisma, nec baptizandi potestatem
scismatici amittunt.
<T I> Idem in libro -[I.]+ de baptismo.
<T T> Nullus autem negat, habere baptismum etiam apostatas,
quibus utique redeuntibus, et per penitenciam conuersis,
non redditur, quia amitti non posse iudicatur.
Sic et illi, qui in sacrilegium scismatis ab ecclesiae conmunione
discedunt, habent utique baptismum, quem prius,
<S 1377><L 1> -1377+
quam discederent, acceperunt. Nam etsi ipsi
redeant, non eis iterum datur. Unde ostenditur, illud,
quod acceperunt in unitate positi, non potuisse amittere
separatos. Quod si haberi foris potest, etiam dari
cur non potest? Si dicis: non recte foris datur, respondemus:
sicut non recte foris habetur, et tamen habetur, sic
non recte foris datur; et tamen datur. Sicut autem per
unitatis reconciliationem incipit utiliter haberi quod extra
unitatem inutiliter habebatur: sic per eandem reconciliationem
incipit utile esse quod extra eam inutiliter datum est.
<T I> Item: <T T> -[lib. 3. c. 19.]+ -@. 1.+ Heretici sacramenta et scripturas
habent ad speciem, non ad salutem. <T I> Item: <T T> -[lib. 4.
c. 11.]+ -@. 2.+ Perfidus, si in perfidiae permanserit,
per baptismum nec extra ecclesiam,
remissionem accipit peccatorum; aut, si propter uim
sacramenti ad punctum temporis excipit, et foris et intus
eam uim operatur, sicut uis nominis Christi expulsionem
demonum etiam foris operabatur.
<4 41> -C. XLI.+ <T R> Mali non sua potestate, sed Christi uirtute
baptisma ministrant.
<T I> Item.
<T T> Quomodo exaudit Deus homicidam deprecantem, uel
super aquam baptismi, uel super oleum, uel super eucharistiam,
uel super capita eorum, quibus manus inponitur?
Que tamen omnia et fiunt, et ualent etiam per homicidas,
id est per eos, qui oderunt fratres. Etiam in ipsa intus
ecclesia, cum dare nemo possit quod non habet, quomodo
dat homicida Spiritum sanctum? et tamen intus etiam ipse
baptizat. Deus ergo dat etiam ipso baptizante Spiritum
sanctum. Quapropter sacramentum gratiae dat Deus
etiam per malos; ipsam uero gratiam non nisi per se
ipsum, uel per sanctos suos, et ideo remissionem peccatorum
uel per se ipsum facit, uel per illius columbae
membra, quibus ait: "Si cui dimiseritis, dimittentur."
Manus autem inpositio si non adhiberetur ab heresi
uenienti, quamquam extra omnem culpam esse iudicaretur,
propter karitatis tamen copulationem (quod est
maximum donum Spiritus sancti, sine quo non ualent ad
salutem quecumque alia fuerint sancta in homine) manus
hereticis correctis inponitur. Induunt autem homines
Christum aliquando usque ad sacramenti perceptionem,
aliquando et usque ad uitae sanctificationem; atque illud
primum et bonis et malis potest esse conmune: hoc autem
proprium est bonorum et piorum. -@. 2.+ Non
<S 1378><L 1> -1378+
ob aliud uisum est quibusdam etiam egregiis uiris antistitibus
Christi, (inter quos precipue B. Ciprianus eminebat),
non posse esse apud hereticos uel scismaticos baptismum
Christi, nisi quia non distinguebatur sacramentum ab
effectu uel usu sacramenti, et quia eius effectus atque
usus in liberatione a peccatis et cordis rectitudine apud
hereticos non inueniebatur, ipsum sacramentum quoque
illic non esse putabant. Sed conuertentibus oculos ad
interioris paleae multitudinem (cum et hi, qui in ipsa unitate
peruersi sunt, et perdite uiuunt, appareant remissionem
peccatorum nec dare posse, nec habere, quia non malignis
filiis sed bonis dictum est: "Si cui dimiseritis peccata, dimittuntur
eis et reliqua," habere tamen, et dare, et accipere
baptismi sacramentum); satis eluxit pastoribus ecclesiae
catholicae, etiam ouem, que foris errabat, et dominicum
characterem foris accipiebat, uenientem ad Christianae
unitatis salutem ab errore corrigi, characterem tamen dominicum
in ea cognosci potius, quam inprobari, quandoquidem
ipsum characterem multi et lupi, et lupis infigunt,
qui uidentur esse intus, uerumtamen ad illam ouem,
que ex multis una est, non pertinent. -@. 3.+ Cum
malus tradit baptismum bono, id est in unitatis uinculo,
ueraci conuersione mutato, inter bonum sacramentum, quod
traditur, et bonum fidelem, cui traditur, tradentis malicia
non separat, et, cum ueraciter illi ad Deum conuerso peccata
dimittuntur ab eis dimittuntur, quibus ipse ueraci
conuersione coniungitur, Spiritus sanctus ea dimittit,
qui datus est omnibus sanctis sibi karitate coherentibus, siue
se nouerint corporaliter, siue non nouerint. Similiter, cum
alicuius tenentur peccata, ab eis tenentur, a quibus
ille cordis prauitate disiungitur, siue corporaliter notis,
siue ignotis. -@. 4.+ Omnes mali spiritualiter a bonis seiuncti
sunt. Si autem corporaliter etiam aperta discessione
separentur, peiores fiunt. Sed nichil interest
ad baptismi sanctitatem, quanto quisque peior id habeat, et
quanto peiori tradat. Potest tamen tradere separatus,
sicut potest habere separatus. Sed quam perniciosum
est habere, tam perniciose tradere. Ille autem,
cui tradit, potest salubriter accipere, si ipse non separatus
acceperit urgente mortis necessitate. -@. 5.+ Cur heretici
foris baptizare non possunt? an quia peiores sunt eo ipso,
quod foris sunt? Sed nichil interest ad integritatem baptismi,
quanto peior id tradat. Neque enim tantum
interest inter malum et peiorem, quantum inter bonum
et malum, et tamen, cum baptizat malus, non aliud dat,
<S 1379><L 1> -1379+
quam ille, qui minus malus est. An forte non ad hominis
meritum, sed ad ipsius baptismi sacramentum pertinet, ut
foris dari non possit? Si hoc ita esset, nec haberi foris
posset, et tociens baptizari necesse esset, quociens recedens
quisque ab ecclesia rursus ad ecclesiam remeasset. -@. 6.+
His, qui ficto corde baptizantur, aut peccata nullatenus
dimittuntur, quia spiritus sanctus disciplinae effugiet
fictum, aut in ipso temporis puncto per uim sacramenti
dimissa iterum per fictionem replicantur, ut etiam
illud uerum sit: "Quotquot in Christo baptizati estis,"
et illud: "Spiritus sanctus disciplinae effugiet fictum:"
id est, induat eum Christum sanctitas baptismi, et
exuat eum Christum pernicies fictionis. Nam redire
dimissa peccata, ubi fraterna karitas non est, apertissime
Dominus in euangelio docet in illo seruo, a quo Dominus
dimissum debitum petiuit, eo quod ille conseruo suo
debitum nollet dimittere. Sic non inpeditur baptismi
gratia, quo minus omnia peccata dimittat, etiamsi fraternum
odium in eius, cui dimittuntur, animo perseuerat.
Soluitur enim hesternus dies, et quicquid superest, soluitur
etiam ipsa hora momentumque ante baptismum, et
in baptismo; deinceps autem continuo reus esse incipit
non solum consequentium, sed etiam preteritorum dierum,
horarum, momentorum, redeuntibus omnibus, que dimissa
sunt.
<4 42> -C. LXII.+ <T R> Quando prosit baptismus ei, qui ficte accedit.
<T I> Idem.
<T T> -X. Pars.+ Tunc ualere incipit ad salutem baptismus,
cum illa fictio ueraci confessione recesserit, que, corde
in malicia uel sacrilegio perseuerante, peccatorum ablutionem
non sinebat fieri.
<4 43> -C. XLIII.+ <T R> Non reiterantur sacramenta, que extra
ecclesiam ministrantur.
<T I> Idem ad Donatistas. -[epist. XLVIII.]+
<T T> Non in uobis mutamus in quibus nobiscum estis, (in
multis enim nobiscum estis), nam et de talibus dictum est:
"Quoniam in multis erant mecum;" sed ea corrigimus, in
quibus non estis, et ea uos hic accipere uolumus, que
non habetis illic, ubi estis. Nobiscum enim estis in
baptismo, in symbolo, in ceteris dominicis sacramentis. In
spiritu autem unitatis et uinculo pacis, in ipsa denique
<S 1380><L 1> -1380+
catholica ecclesia nobiscum non estis. -@. 1.+ Isti autem,
cum quibus, uel de quibus agimus, non sunt desperandi,
adhuc enim in corpore sunt; sed non querant Spiritum
sanctum, nisi in Christi corpore, cuius habent foris sacramentum,
sed rem ipsam non tenent intus, cuius est illud sacramentum,
et ideo sibi iudicium manducant et bibunt.
<4 44> -C. XLIV.+ <T R> Quomodo recipiantur in ecclesia qui in nomine
Trinitatis apud hereticos baptizantur.
<T I> Item Gregorius Quirico Episcopo, et ceteris in
Hyberia Episcopis. -[lib. IX. epist. 61.]+
<T T> Ab antiqua Patrum institutione didicimus, ut qui
apud heresim in Trinitatis nomine baptizantur, cum ad
sanctam ecclesiam redeunt, aut unctione crismatis, aut
inpositione manus, aut sola professione fidei ad sinum
matris ecclesiae reuocentur. Unde Arrianos per inpositionem
manus occidens, per unctionem uero sancti crismatis
ad ingressum catholicae ecclesiae oriens reformat.
Monofisitas uero, et alios ex sola confessione
recipit, quia sanctum baptisma, quod apud hereticos
sunt consecuti, tunc in eis uires emundationis accipit
cum uel illi per inpositionem manus Spiritum sanctum acceperint,
uel isti per professionem uerae fidei sanctae
et uniuersalis ecclesiae uisceribus fuerint uniti.
<4 45> -C. XLV.+ <T R> Extra ecclesiam baptismus accipi potest,
sed non prodest.
<T I> Item Augustinus.
<T T> Ecclesia paradiso conparata indicat nobis, posse quidem
baptismum eius homines etiam foris accipere, sed
salutem beatitudinis extra eam neminem uel percipere,
uel tenere. Non enim in Mesopotamia uel
Egypto, quo illa flumina peruenerunt, est felicitas uitae, que
in paradiso conmemoratur. Sic ergo baptismus ecclesiae
potest esse extra ecclesiam, munus autem bonae
uitae non nisi intra ecclesiam repperitur.
<4 46> -C. XLVI.+ <T R> Heresis et sacrilegium hereticorum sunt,
non sacramenta.
<T I> Idem de unico baptismo, -[contra Donatistas]+
libro III. -[c. 11.]+
<T T> Nunc autem non, sicut heresis hereticorum
est, sicut error ipsorum est, sicut etiam sacrilegium
<S 1381><L 1> -1381+
dissensionis ipsorum est, sic etiam baptisma, quod
Christi est, debet dici ipsorum.
<4 47> -C. XLVII.+ <T R> De eodem.
<T I> Idem libro V. -[c. 13.]+
<T T> Cum tantum ualeat baptismus per hominem contemptibilem,
quantum per Apostolum datus, ita nec illius
nec illius sed Christi esse cognoscitur. <T I> Item: <T T> -[c. 14.]+
-@. 1.+ Inuenimus dictum ab Apostolis, et gloriam meam,
quamuis utique in Domino, et prudentiam meam, et
ministerium meum, et euangelium meum, quamuis utique a
Domino inpertitum atque donatum; baptismum autem
eorum nemo meum dixit omnino. Neque enim omnium
equalis est gloria, nec ministrant omnes equaliter; nec
equali prudentia uel scientia omnes sunt prediti, et in
euangelizando alius alio melius operatur. Et ideo dici
potest alius alio doctior in ipsa salutari doctrina. Alius
autem alio maius minusue baptizatus dici non potest,
siue ab inferiore siue a maiore baptizetur.
<4 48> -C. XLVIII.+ <T R> De eodem.
<T I> Idem in libro IV. -[c. 15.]+
<T T> Satis ostendimus, ad baptismum, quod uerbis euangelicis
consecratur, non pertinere cuiusquam uel dantis, uel
accipientis errorem, siue de Patre, siue de Filio, siue de Spiritu
sancto aliter sentiat, quam celestis doctrina insinuat.
<4 49> -C. XLIX.+ <T R> Quod bonis et malis sacramenta ecclesiae
conmunia sunt.
<T I> Idem in libro de baptismo.
<T T> Est unitas ecclesiae, que late patet, in sacramentorum
uidelicet societate et conmunione, que conplectitur cum
granis etiam paleas, quando eas corporaliter mixtas ita patitur,
ut neque illas iusti uitent, neque ab illis iusti uitentur.
Sic sunt in ecclesia homines mali, ut in corpore humano
humores mali, qui interdum exeunt ex corpore.
<4 50> -C. L.+ <T R> Non tamen obsit ad aquam baptismi malicia
benedicentis.
<T I> Idem de unico baptismo libro VI.
<T T> Non est aqua profana et adultera, super quam nomen
Domini inuocatur, etiamsi a profanis et ab adulteris
inuocetur, quia nec ipsa creatura, nec ipsum nomen adulterum
est.
<4 51> -C. LI.+ <T R> Non est rebaptizandus qui ab hereticis baptizatur.
<T I> Item Beda omelia XXXVI. -[ad c. 3. Iohannis]+
<T T> Siue hereticus, siue scismaticus, siue facinorosus quisque
in confessione sanctae Trinitatis baptizet, non ualet
<S 1382><L 1> -1382+
ille, qui est baptizatus, a bonis catholicis rebaptizari, ne
confessio uel inuocatio tanti nominis uideatur annullari.
<4 52> -C. LII+ <T R> Baptizati a paganis in nomine baptizentur
Trinitatis.
<T I> Item Gregorius II. Bonifatio Episcopo.
<T T> Quos a paganis baptizatos esse asseruisti, si ita habetur,
ut denuo baptizes in nomine Trinitatis, mandamus.
<4 53> -C. LIII.+ <T R> Sine exorcismis et exsufflationibus nullus baptizetur.
<T I> Item Celestinus Papa.
<T T> -XI. Pars.+ Siue paruuli, siue iuuenes ad regenerationis
ueniunt sacramentum, non prius fontem uitae adeant,
quam exorcismis et exsufflationibus clericorum Spiritus
inmundus ab eis abigatur.
<4 54> -C. LIV.+ <T R> Offitium baptizandi catecumini preueniant.
<T I> Item Rabanus de institutione clericorum. -[lib. I. c. 25.]+
<T T> Ante baptismum catecizandi debet hominem preuenire
offitium, ut fidei primum catecuminus accipiat rudimentum.
<T I> Item: <T T> -@. 1.+ Prius ipse Christus ceci nati oculos
luto ex sputo facto superliniuit, et sic ad aquas Syloe misit,
quia prius debet baptizandus fide incarnationis Christi
instrui, et sic ad baptismum iam credulus admitti, ut sciat,
cuius gratiae in eo est particeps, et cui iam debitor fiat
deinceps.
<4 55> -C. LV.+ <T R> Quo tempore catecumini ad exorcizandum
sunt deferendi.
<T I> Item ex Concilio Bracarensi II. -[c. 1.]+
<T T> Ante uiginti dies baptismi ad purgationem exorcismi
catecumini currant, in quibus uiginti diebus omnino symbolum,
quod est: Credo in Deum Patrem omnipotentem,
spiritualiter doceantur.
<4 56> -C. LVI.+ <T R> Qui tempore conpetentibus symbolum est
predicandum.
<T I> Item ex Concilio Agatensi. -[c. 13.]+
<T T> Symbolum etiam placuit ab omnibus ecclesiis una
die, id est ante octo dies dominicae resurrectionis,
publice in ecclesia conpetentibus predicari.
<4 57> -C. LVII.+ <T R> In unaquaque ecclesia baptizandi
catecizari possunt.
<T I> Item Nykolaus Papa.
<T T> Catecismi baptizandorum a sacerdotibus uniuscuiusque
ecclesiae possunt fieri, sicut in sancta hac Romana ecclesia
(cui, Deo auctore, ministerium nostri famulatus exhibemus)
solempniter fieri conprobantur.
<S 1383><L 1> -1383+
<4 58> -C. LVIII.+ <T R> De eodem.
<T I> Item ex Concilio Laudicensi. -[c. 46.]+
<T T> Baptizandos oportet fidei symbolum discere, et quinta
feria ultimae septimanae uel episcopo uel presbitero
reddere.
<4 59> -C. LIX.+ <T R> De eodem.
<T I> Item ex Concilio Martini Papae. -[c. 49.]+
<T T> Non liceat ante duas septimanas Pascae, sed ante tres
ad baptismum suscipere aliquem. Oportet autem, ut in
his diebus, qui baptizandi sunt, symbolum discant,
et in quinta feria nouissimae septimanae episcopos
uel presbitero reddant.
<4 60> -C. LX.+ <T R> Ante, quam baptizentur, quilibet sunt examinandi.
<T I> Item ex Concilio Cartaginensi IV. -[c. 85.]+
<T T> Baptizandi nomen suum dent, et diu sub abstinentia
uini et carnium, ac manus inpositionis crebra examinatione
baptismum percipiant.
<4 61> -C. LXI.+ <T R> Baptizandi quare exorcizentur et
exsufflentur.
<T I> Item Rabanus de institutione clericorum. -[lib. I. c. 27.]+
<T T> Postquam se baptizandus per confessionem uerae fidei
in alterius conmendauerit dominium, et per abrenunciationem
a prioris possessoris se alienauerit seruicio, exsufflatur ab
eo seua potestas, ut per pium sacerdotis ministerium
spiritui sancto cedat fugiens spiritus malignus.
<4 62> -C. LXII.+ <T R> De eodem.
<T I> Item Augustinus de symbolo, libro I. -[c. 1.]+
<T T> Sicut nostis, fratres karissimi, paruuli exsufflantur
et exorcizantur, ut pellatur ab eis diaboli potestas inimica,
que decepit hominem, ut possideret homines. Non
ergo creatura in infantibus exorcizatur aut exsufflatur,
sed ille, sub quo sunt, qui sub peccato nascuntur.
<4 63> -C. LXIII.+ <T R> Quare signetur baptizandus in corde et
in fronte.
<T I> Item Rabanus de institutione clericorum. -[lib. I. c. 27.]+
<T T> Postea signatur baptizandus signaculo sanctae crucis
tam in fronte quam in corde, ut ab eo tempore apostata
diabolus in uase suo pristino, interemptionis suae
cognoscens signum, iam sibi deinceps illud sciat esse
alienum.
<S 1384><L 1> -1384+
<4 64> -C. LXIV.+ <T R> Quare super eum orationes dicantur.
<T I> Idem libro eodem.
<T T> Exhinc iam dicuntur orationes super eum, ut fiat catecuminus.
Tunc datur baptizando sal benedictum in os,
ut per sal tipicum, sale sapientiae conditus, fetore careat
iniquitatis, ne a uermibus peccatorum ultra putrefiat,
sed magis illesus seruetur ad maiorem gratiam percipiendam.
-+
<4 65> -C. LXV.+ <T R> Quare sale initientur.
<T I> Item Beda super librum Regum.
<T T> Sal celestis sapientiae, quo initiantur catecumini, in
cunctis operum nostrorum sacrificiis iubemur offerre.
<4 66> -C. LXVI.+ <T R> Quare iterum exorcizentur.
<T I> Item Rabanus de institutione clericorum, -[lib. I. c. 27.]+
<T T> Dehinc iterum exorcizatur diabolus, ut suam nequiciam
cognoscens iustum super se Dei iudicium
timens, recedat ab homine, nec iam contendat eum arte
sua subuertere, ne baptismum consequatur, sed magis honorem
Deo creatori suo exhibens reddat opus Deo factori
suo.
<4 67> -C. LXVII.+ <T R> Sacerdotes exorcizando demonia depellunt.
<T I> Item Gregorius in omelia XXIV.
<T T> Sacerdotes, cum per exorcismi gratiam manum credentibus
inponunt, et habitare malignos spiritus in eorum
mente contradicunt, quid aliud faciunt, nisi demonia
eiciunt?
<4 68> -C. LXVIII.+ <T R> Quare de saliua nares et aures
tanguntur.
<T I> Item Rabanus de institutione clericorum. -[lib. I. c. 27.]+
<T T> Postea tanguntur ei nares et aures de saliua, et
dicitur ei uerbum euangelicum, quod Iesus, quando
surdum et mutum sanauit, tangens cum sputo linguam eius,
et mittens digitos in auriculas eius, dixit: "Effeta,"
quod est adaperire. Hoc enim sacramentum hic agitur, ut
per saliuam tipicam et sacerdotis tactum sapientia et
uirtus diuina salutem eiusdem catecumini operetur, ut aperiantur
ei nares ad accipiendum odorem noticiae Dei, ut aperiantur
illi aures ad audiendum mandata Dei, ut aperiantur
illi sensus in intimo corde ad respondendum.
<S 1385><L 1> -1385+
<4 69> -C. LXIX.+ <T R> Quare nares, non ora baptizandorum
episcopus tangit.
<T I> Item Ambrosius de sacramentis. -[lib. I. c. 1.]+
<T T> Propter gloriam muneris et operis non os tangit episcopus,
sed nares, ut bonum odorem accipiat pietatis
eternae.
<4 70> -C. LXX.+ <T R> Quare a sacerdote inungantur.
<T I> Item Rabanus de institutione clericorum. -[lib. I. c. 27.]+
<T T> Deinde a sacerdote inungitur, ut sacrum baptisma
cum accepta fide custodiantur. Ungitur tunc illius pectus
de oleo sanctificato cum inuocatione S. Trinitatis, ut nullae
reliquiae latentis inimici in eo resideant, sed in fide
S. Trinitatis mens eius confortetur. Ungitur inter
scapulas de eodem oleo, ut undique muniatur, et ad bona
opera facienda per Dei gratiam roboretur. <T I> Idem: <T T>
-[c. 28.]+ -@. 1.+ Consecratur fons, ut ad ipsum baptismum
catecuminus accedat.
<4 71> -C. LXXI.+ <T R> Quomodo fontem baptismi Trinitatis
presentia consecrat.
<T I> Item Ambrosius in libro -[II.]+ de sacramentis. -[c. 5.]+
<T T> Venit sacerdos, ad fontem, dicit precem, inuocat nomen
Patris, et Filii et Spiritus sancti, utitur uerbis celestibus.
Celestia sunt uerba, que sunt Christi. Presentia Trinitatis
adest; operatur sermo eternus; et ibi descendit
Spiritus sanctus, primo descendit quasi columba, ut increduli
uocarentur ad fidem. In principio signum debuit
esse: in posterioribus perfectio. Apostolis enim
Spiritus sanctus datus est in linguis igneis propter incredulos;
nobis autem in plenitudine iam ecclesiae non per
signa, sed per fidem ueritas est colligenda.
<4 72> -C. LXXII.+ <T R> Verba erroris per inpericiam prolata non
inpediunt aquae sanctificationem.
<T I> Item Augustinus de unico baptismo, libro VI. -[c. 25.]+
<T T> -XII. Pars.+ Si non sanctificatur aqua, cum aliqua
erroris uerba per inpericiam precator refundit, multi
non solum mali, sed etiam boni fratres in ipsa ecclesia
non sanctificant aquam. Multorum enim preces emendantur
cottidie, si doctoribus fuerint recitatae, et multa in eis
repperiuntur contra fidem catholicam. Numquid, si manifestetur
aliquos baptizatos, cum illae preces dictae fuissent
super aquam, iubentur denuo baptizari? Quid ita?
quia plerumque precis uicium superat precantis affectus,
<S 1386><L 1> -1386+
quia illa cetera uerba euangelica, sine quibus non
potest baptismus consecrari, tantum ualent, ut per illa sic
euacuentur quecumque in prece uiciosa contra regulam fidei
dicuntur, quemadmodum demonium Christi nomine excluditur.
Nam utique hereticus, si afferat precem uiciosam,
nec bonum habet karitatis affectum, quo possit illa
superari inpericia (et ideo similis est ei, quicumque in
ipsa catholica inuidus, inmundus uel maliuolus est,
qualis arguit hic Ciprianus), afferat etiam, ut
fieri solet, aliquam precem, in qua loquatur contra regulam
fidei, (multi quippe irruunt in preces non solum ab inperitis
loquacibus, sed etiam ab hereticis conpositas, et, per ignorantiae
simplicitatem non ea ualentes discernere, utuntur
eis arbitrantes, quod bonae sint), nec tamen quod in eis peruersum
est euacuat illa, que ibi recta sunt, sed ab eis potius
euacuatur.
<4 73> -C. LXXIII.+ <T R> Quid significent misteria, que in fonte
baptismatis celebrantur.
<T I> Item Augustinus ad Neophytos. -[hom. III.]+
<T T> -XIII. Pars.+ Prima igitur et secunda predicatione
de his tantum locuti sumus, que uobis prius, quam ad
fontem sanctum ueniretis, iuxta catholicae ecclesiae
instituta tradidimus. Et quid significaret unctio, que
diuersis corporis nostri adhibita partibus diuersum intellectum
designat, prout Dominus donare dignatus est,
interpretati sumus, cum ostenderemus, uos per oleum
sanctificationis ad auditum plenae fidei preparatos, et ad
bonum Christi odorem uocatos, ex toto corde ad
abrenunciandum diabolo esse conmonitos. Nunc
uero de interioribus iam misteriis locuturi sumus, que in
ipso sancto fonte celebrata sunt. Emissa enim
certissima cautione, qua uos abrenunciare omnibus
pompis diaboli, et operibus eius, et omni fornicationi
diabolicae spopondistis, descendistis in fontem, fontem
sacrum, fontem redemptionis, fontem sanctificatum
uirtute celesti. <T I> Item: <T T> In hoc ergo fonte ante, quam uos
toto corpore tingueremus, interrogauimus: Credis in
Deum Patrem omnipotentem? Respondistis: Credo. Rursum
interrogauimus: Credis et in Iesum Christum filium
eius, qui natus est de Spiritu sancto et Maria Virgine?
Respondistis singuli: Credo. Item interrogauimus:
et in Spiritum sanctum? Respondistis similiter:
Credo. Hoc autem facimus iuxta Domini nostri Iesu
Christi saluatoris inperium, qui, cum ad patrem in celum
ascenderet, discipulis suis, id est Apostolis, mandauit
dicens: "Euntes docete omnes gentes, baptizantes
<S 1387><L 1> -1387+
eos in nomine Patris, et Filii, et Spiritus sancti." <T I> Item: <T T> -@. 1.+
Quod autem interrogauimus: Credis sanctam ecclesiam,
remissionem peccatorum, carnis resurrectionem? non
eo modo interrogauimus, ut quomodo in Deum
sic in ecclesiam sanctam catholicam. Propterea
sancta et catholica est, quia recte credit in Deum. Non ergo
diximus, ut in ecclesiam quasi in Deum crederetis: sed
intelligite nos dicere et dixisse, ut in ecclesia sancta
et catholica conuersantes in Deum crederetis, crederetis
etiam resurrectionem carnis, que futura est.
<4 74> -C. LXXIV.+ <T R> Aliorum fide et professione paruuli baptizantur.
<T I> Item Ysidorus de offitiis, libro II. -[c. 24.]+
<T T> -XIV. Pars.+ Paruuli alio profitente baptizantur, quia
adhuc loqui uel credere nesciunt, sicut etiam egri, muti,
et surdi, quorum uice alius profitetur, ut pro eis respondeat,
dum baptizantur.
<4 75> -C. LXXV.+ <T R> Aliorum testimonio egrotantes sunt baptizandi.
<T I> Item ex Concilio Cartaginensi IV., -[c. 48.]+
<T T> Egrotantes, si pro se respondere non possunt, cum uoluntatis
eorum testimonium sui dixerint, baptizentur.
Similiter et de penitentibus agendum est.
<4 76> -C. LXXVI.+ <T R> Sacramentum fidei, non ipsa fides
paruulum facit fidelem.
<T I> Item Augustinus. -[epist. XXIII. ad Bonifatium]+
<T T> Nichil est aliud credere quam fidem habere, et
per hoc, cum respondetur credere paruulus, qui fidei
nondum habet effectum, respondetur fidem habere propter
fidei sacramentum, et conuertere se ad Deum propter
conuersionis sacramentum, quia et ipsa responsio ad celebritatem
sacramenti pertinet. <T I> Item: <T T> -@. 1.+ Paruulum,
etsi nondum fides illa, que in credentium uoluntate consistit,
iam tamen ipsius fidei sacramentum fidelem facit,
sicut credere respondetur, ita etenim fideles uocantur,
non rem ipsam mente abnuendo, sed ipsius
rei sacramentum percipiendo.
<4 77> -C. LXXVII.+ <T R> Alterius professio non ualet ei, qui per
se respondere potest.
<T I> Idem in libro -[IV.]+ de baptismo. -[c. 24.]+
<T T> Cum pro paruulis alii respondent, ut inpleatur erga eos
<S 1388><L 1> -1388+
celebratio sacramenti, ualet utique ad eorum consecrationem,
quia ipsi pro se respondere non possunt. At si
pro eo, qui respondere potest, alius respondeat, non
itidem ualet. Ex qua regula illud euangelii dictum est,
quod omnes, cum legitur, naturaliter mouet: "Etatem
habet; pro ipse se loquatur."
<4 78> -C. LXXVIII.+ <T R> Quare trina mersio in baptismate
celebretur.
<T I> Item Augustinus in omelia III.
<T T> Postquam uos credere promisistis, tertio capita uestra
in sacro fonte dimersimus. Qui ordo baptismatis
duplici misterii significatione celebratur. Recte enim
tertio mersi estis, qui accepistis baptismum in nomine S.
Trinitatis. Recte tertio mersi estis, qui accepistis baptismum
in nomine Iesu Christi, qui tertia die resurrexit a
mortuis. Illa enim tertio repetita dimersio typum dominicae
exprimit sepulturae, per quam Christo consepulti estis
in baptismo, et cum Christo resurrexistis in fide, ut peccatis
absoluti in sanctitate uirtutum Christum uiuatis
imitando.
<4 79> -C. LXXIX.+ <T R> De his, qui semel, non tertio in baptismate
merguntur.
<T I> Item ex Canonibus Apostolorum. -[c. 50.]+
<T T> Si quis presbiter aut episcopus non trinam mersionem
unius misterii celebret, sed semel mergat in
baptismate, (quod dari a quibusdam iubetur in morte
Domini), deponatur. Non enim dixit nobis Dominus:
in morte mea baptizate; sed: "Euntes docete omnes
gentes, baptizantes eos in nomine Patris, et Filii, et Spiritus
sancti."
<4 80> -C. LXXX.+ <T R> De eodem.
<T I> Item Gregorius Leandro, Episcopo. -[lib. I. epist. 41.]+
<T T> -XV. Pars.+ De trina mersione baptismatis nil
responderi uerius potest, quam quod ipsi sensistis,
quia in una fide nil officit sanctae ecclesiae consuetudo
diuersa. Nos autem, quod tertio mergimus, triduanae
sepulturae sacramenta signamus, et, dum tertio ab
aquis infans educitur, resurrectio triduani temporis exprimitur.
Quod si quis forte etiam pro summae Trinitatis
estimet ueneratione fieri, neque hoc aliquid
<S 1389><L 1> -1389+
obsistit, baptizandos semel in aquis mergere, quia,
dum tribus subsistenciis una substantia est, reprehensibile
esse nullatenus potest, infantem in baptismate
uel ter, uel semel inmergere, quoniam et in
tribus mersionibus personarum trinitatis, et in una potest
diuinitatis singularitas designari.
<4 81> -C. LXXXI.+ <T R> De eodem.
<T I> Item Ieronimus super Epistolam ad Philippenses,
libro II. -[ad c. 4. u. 5.]+
<T T> Eodem modo in Patre, et Filio, et Spiritu
sancto baptizamur et ter mergimur, ut Trinitatis unum
appareat sacramentum. <T I> Item: <T T> Licet ter baptizetur
propter misterium Trinitatis, tamen unum baptisma
reputatur.
<4 82> -C. LXXXII.+ <T R> De his, qui in Christi nomine semel
tantum merguntur
<T I> Item Pelagius Gaudentio Episcopo.
<T T> Multi sunt, qui in nomine Christi solummodo una etiam
mersione se asserunt baptizari. Euangelicum uero
preceptum, ipso Deo Domino et saluatore nostro
Iesu Christo tradente, nos ammonet, in nomine Trinitatis,
trina etiam mersione sanctum baptisma unicuique tribuere,
dicente Domino nostro Iesu Christo discipulis suis
"Ite, baptizate omnes gentes in nomine Patris, et Filii, et
Spiritus sancti."
<4 83> -C. LXXXIII.+ <T R> In inuocatione Trinitatis tertio in
baptismate mergere debemus.
<T I> Item Zacharias Papa Bonifatio Episcopo. -[in epist.,
cuius initium: "Sacris liminibus"]+
<T T> -XVI. Pars.+ In sinodo Anglorum decretum, et firmissime
preceptum, et diligenter demonstratum esse dinoscitur,
quod quicumque sine inuocatione Trinitatis
mersus fuisset, sacramentum regenerationis non haberet.
Quod omnino uerum est, quia, si mersus in fonte baptismatis
quis fuerit sine inuocatione Trinitatis, perfectus
Christianus non est, nisi in nomine Patris, et Filii, et
Spiritus sancti fuerit baptizatus. -@. 1.+ Hoc quoque obseruari
sacerdotes in supradicta sinodo uoluerunt,
ut qui uel unam de Trinitate personam in baptismo non
<S 1390><L 1> -1390+
nominaret, illud baptisma uerum esse non posset.
Quod pro certo uerum est, quia, qui unum ex sancta
Trinitate confessus non fuerit nomen, perfectus Christianus
esse non potest. Qui enim confitetur Patrem et
Filium, si confessus non fuerit Spiritum sanctum, neque
Patrem habet, neque Filium; et qui confessus fuerit Patrem
et Spiritum sanctum, et Filium non fuerit confessus, neque
Patrem habet, neque Spiritum sanctum, sed uacuus est a
diuina gratia.
<4 84> -C. LXXXIV.+ <T R> Rebaptizentur qui in nomine Trinitatis
baptizati non fuerint.
<T I> Item Gregorius Quirino, Episcopo in Hyberina.
-[lib. IX. epist. 61.]+
<T T> Hi uero heretici, qui in Trinitatis nomine minime
baptizantur, sicut sunt Bonosiaci et Catafrigae (quia
et illi Christum Dominum non credunt, et isti Spiritum S.
peruerso sensu esse quendam prauum hominem Montanum
credunt, quorum similes multi sunt) alii,
cum ad sanctam ecclesiam ueniunt, baptizentur quia
baptisma non fuit, quod in errore positi S. Trinitatis
nomine minime perceperunt.
<4 85> -C. LXXXV.+ <T R> Semel in baptismate mergere licet.
<T I> Item ex Concilio Tolletano IV. -[c. 5.]+
<T T> Propter uitandum scismatis scandalum, uel heretici dogmatis
usum, simplam teneamus baptismi mersionem.
<4 86> -C. LXXXVI.+ <T R> De sacerdote, qui per inpericiam linguae
latinae in inuocatione Trinitatis deliquit.
<T I> Item Zacharias Papa Bonifatio Episcopo.
<T T> Retulerunt nuncii tui, quod fuerit in eadem prouincia
sacerdos, qui linguam latinam penitus ignorabat, et,
dum baptizaret, nesciens loqui latine, infringens
linguam diceret: baptizo te in nomine Patria, et Filia, et
Spiritus sancta. Et per hoc tua reuerenda sanctitas
considerauit eos rebaptizare. Sed, sanctissime
frater, si ille, qui baptizauit, non errorem introducens
aut heresim, sed pro sola ignorantia Romanae
locutionis infringendo linguam, ut supra diximus
hoc baptizans dixisset, non possumus consentire, ut
denuo baptizentur.
<S 1391><L 1> -1391+
<4 87> -C. LXXXVII.+ <T R> Quare baptizati a sacerdote ungantur.
<T I> Item Ambrosius de sacramentis, tractatu I. -[c. 2.]+
<T T> -XVII. Pars.+ Venisti ad fontem: ingressus es;
considera quid uideris; quid locutus sis repete
diligenter; occurrit tibi Leuita, occurrit tibi presbiter;
unctus es quasi athleta Dei, ut ad baptismum catecuminus
accedas.
<4 88> -C. LXXXVIII.+ <T R> Quare baptizatus a presbitero
ungatur in cerebro.
<T I> Item Rabanus in epistola ad Ephesios libro II.
<T T> Postquam ascendit baptizatus de fonte, statim
signatur in cerebro a presbitero cum sacro crismate, sequente
simul et oratione, ut Christi regni particeps fiat et a
Christo possit Christianus uocari.
<4 89> -C. LXXXIX.+ <T R> Quid super baptizatum a sacerdote dicatur.
<T I> Item Ambrosius de sacramento, tractatu II. -[c. 7.]+
<T T> Emersisti: uenisti ad sacerdotem. Quid tibi dixit?
"Deus," inquit tibi, "Pater omnipotens, qui te regenerauit
ex aqua et Spiritu sancto, concessitque tibi peccata
tua, ipse te ungat in uitam eternam." Vide, ubi
unctus es: in uitam, inquit, eternam.
<4 90> -C. XC.+ <T R> Quare unguentum super caput baptizati ponatur.
<T I> Item. -[in lib. III. de sacramentis c. 1. et 2.]+
<T T> Accepisti misterium, hoc est unguentum supra
caput. Quare supra caput? quia sapientis sensus in
capite eius. -[c. 2.]+ -@. 1.+ Sequitur spiritale signaculum,
quod audistis legi hodie, quod post
fontes superest, quo perfectio fiat, quando ad inuocationem
sacerdotis Spiritus sanctus infunditur.
<4 91> -C. XCI.+ <T R> Quare candida uestis traditur Christianis.
<T I> Item Rabanus de institutione clericorum. -[lib. I. c. 29.]+
<T T> Post baptismum traditur Christiano uestis candida,
que significat innocentiam et puritatem Christianam,
quam post ablutas ueteres maculas studio sanctae
conuersationis inmaculatam seruare debet ad representandum
ante tribunal Christi. Cuncti uero renati albis
induuntur uestibus ad misterium resurgentis ecclesiae
<T I> Item: <T T> -@. 1.+ Utuntur baptizati albis uestibus, ut
<S 1392><L 1> -1392+
quorum primae natiuitatis faciem uetusti erroris pannus
fuscauerat habitus secundae regenerationis gloriae
preferat indumentum. Tegitur enim post sacram unctionem
caput eius mistico uelamine, ut intelligat, se diademate
regni et sacerdotali dignitate potiri.
<4 92> -C. XCII.+ <T R> De eodem.
<T I> Item Ambrosius de misteriis. -[c. 7.]+
<T T> Accepisti post baptismum uestimenta candida, ut
esset indicium, quod exueris uoluptatem peccatorum,
et indueris innocentiae casta uelamina.
<4 93> -C. XCIII.+ <T R> Quot mensibus Iudei inter catecuminos
habeantur.
<T I> Item ex Concilio Agatensi. -[c. 34]+
<T T> -XVIII. Pars.+ Iudei, quorum perfidia frequenter ad
uomitum redit, si ad leges catholicas uenire uoluerint,
octo menses inter catecuminos ecclesiae limen introeant,
et, si pura fide uenire noscuntur, tunc demum
baptismatis gratiam mereantur. Quod si casu aliquo
periculum infirmitatis intra prescriptum tempus incurrerint,
et desperati fuerint, baptizentur.
<4 94> -C. XCIV.+ <T R> De Iudeis plerisque frequenter ad Iudaismum
redeuntibus.
<T I> Item ex Concilio Tolletano V. -[c. 58.]+
<T T> Plerique ex Iudeis, qui dudum ad Christianam fidem promoti
sunt, nunc blasphemantes Christum non solum
Iudaicos ritus perpetrasse noscuntur, sed etiam abhominandas
circumcisiones exercere. De quibus consultu
piissimi ac religiosissimi domini nostri Sisemandi
regis hoc sanctum decreuit concilium, ut huiusmodi
transgressores pontificali auctoritate correcti ad
cultum Christianae dignitatis reuocentur, ut quos
propria uoluntas non emendat animaduersio sacerdotalis
coherceat. Eos autem, quos circumciderunt, si filii
eorum sunt, a parentum consortio separentur; si
serui, pro iniuria corporis sui libertati tradantur.
<4 95> -C. XCV.+ <T R> Ante baptismum diabolo et eius operibus
abrenunciare debemus.
<T I> Item Rabanus de institutione clericorum. -[lib. I. c. 27.]+
<T T> Primum interrogetur paganus, si abrenunciet
<S 1393><L 1> -1393+
diabolo, et omnibus operibus eius dampnosis atque fallacibus
cunctis ut primum respuat errorem, et sic
appropinquet ad ueritatem, possitque iuxta Apostolum
deponere ueterem hominem, secundum pristinam conuersationem,
qui corrumpitur secundum desideria erroris,
abnegans inpietatem et secularia desideria.
<4 96> -C. XCVI.+ <T R> Non transit ad nouam uitam quem non
penitet ueteris uitae.
<T I> Item Augustinus de penitencia. -[c. 2.]+
<T T> Omnis, qui iam suae uoluntatis arbiter constitutus
est, cum accedit ad sacramentum fidelium, nisi
eum peniteat uitae ueteris, nouam non potest inchoare. Ab
hac penitencia, cum baptizantur, soli paruuli inmunes sunt.
Nondum enim possunt uti libero arbitrio.
<4 97> -C. XCVII.+ <T R> Ante baptisma penitenciam agere debemus.
<T I> Idem ad Salectitanum. -[epist. CVIII.]+
<T T> Agunt homines ante baptismum penitenciam de prioribus
peccatis, ita tamen, ut etiam baptizentur, sicut scriptum
est in Actibus Apostolorum, loquente Petro ad Iudeos
ac dicente: "Agite penitenciam, et baptizetur unusquisque
uestrum in nomine Domini nostri Iesu Christi."
<4 98> -C. XCVIII.+ <T R> Quadraginta dierum abstinentia Iudeis
baptizandis indicatur.
<T I> Item Gregorius Faustino Defensori. -[lib. VII.
epist. 24.]+
<T T> Ne, quod absit, longa dilatio retro possit animos Iudeorum
reuocare, cum fratre nostro loci illius episcopo
loquere, ut, penitencia ac abstinentia quadraginta dierum
indicta, aut die dominica, aut si celeberrima
festiuitas occurrerit, eos omnipotentis Dei misericordia
protegente baptizes.
<4 99> -C. XCIX.+ <T R> Penitencia non est necessaria baptizandis.
<T I> Item Ambrosius super epistolam ad Romanos.
-[ad c. 11.]+
<T T> Sine penitencia sunt dona et uocatio Dei, quia gratia
Dei in baptismate non requirit gemitum, non requirit planctum,
uel opus aliquod, sed solam fidem, et omnia gratis
condonat.
<S 1394><L 1> -1394+
<4 100> -C. C.+ <T R> Necessitate cogente in catecismo et confirmatione
idem conpater esse potest.
<T I> Item Yginus Papa.
<T T> -XIX. Pars.+ In catecumino, et in baptismo, et
in confirmatione unus patrinus fieri potest, si necessitas
cogit. Non est tamen consuetudo Romana,
sed singuli per singulos suscipiunt.
<4 101> -C. CI.+ <T R> Non plures, sed unus paruulum in baptismate
suscipiat.
<T I> Item ex Decreto Leonis Papae.
<T T> Non plures ad suscipiendum de baptismo infantem
accedant, quam unus, siue uir siue mulier. In confirmatione
quoque id ipsum fiat.
<4 102> -C. CII.+ <T R> Qui non est baptizatus nec confirmatus, alium
in crismate uel baptismate tenere non debet.
<T I> Item ex Concilio Magontiensi.
<T T> In baptismate uel in crismate non potest alium suscipere
filiolum ipse qui non est baptizatus uel confirmatus.
-+
<4 103> -C. CIII.+ <T R> Abbati uel monacho non licet conmatres habere.
<T I> Item ex Concilio Autisiodorensi. -[c. 25.]+
<T T> Non licet abbati uel monacho de baptismo suscipere
filios, nec conmatres habere.
<4 104> -C. CIV.+ <T R> De eodem.
<T I> Item ex libro Capitulorum.
<T T> Monachi sibi conpatres conmatresue non faciant,
nec osculentur feminas.
<4 105> -C. CV.+ <T R> Qui in baptismo paruulos suscipiunt, pro eis apud
Deum fideiussores existunt.
<T I> Item ex sermone S. Augustini post Pasca Domini,
qui sic incipit: "Hodiernus dies".
<T T> Vos ante omnia, tam mulieres quam uiros, qui filios
in baptismo suscepistis, moneo, ut uos cognoscatis fideiussores
apud Deum extitisse pro illis, quos uisi estis de sacro
fonte suscipere. Ideo semper eos admonete, ut castitatem
custodiant, iusticiam diligant, karitatem teneant.
-@. 1.+ Ante omnia simbolum et orationem dominicam et
uos ipsi tenete, et illis, quos excepistis, ostendite.
<S 1395><L 1> -1395+
<4 106> -C. CVI.+ <T R> Ad baptizandi offitium et ad uestimenta altaris lauanda
sacerdotes propria debent habere uasa.
<T I> Item ex Concilio Ylerdensi.
<T T> -XX. Pars.+ Omnis presbiter, qui fontem lapideum
habere nequiuerit, uas conueniens solummodo ad
offitium baptizandi habeat, quod extra ecclesiam non
deportetur. Similiter ad corporale lauandum, et ad pallas
altaris propria habeantur uasa, in quibus nichil aliud fiat.
<4 107> -C. CVII.+ <T R> Neque rebaptizationes, neque reordinationes
fieri licet.
<T I> Item ex Concilio Cartaginensi IV. -[c. 38.]+
<T T> -XXI. Pars.+ Non licet fieri rebaptizationes,
reordinationes, uel retranslationes episcoporum.
<4 108> -C. CVIII.+ <T R> De eodem.
<T I> Item ex epistola Augustini -[CCIII.]+ ad Maximinum.
<T T> Rebaptizare hereticum hominem, qui hec signa sanctae
trinitatis perceperit, que Christiana tradidit
disciplina, omnino peccatum est; rebaptizare autem catholicum
inmanissimum scelus est.
<4 109> -C. CIX.+ <T R> De Arrianis, quando rebaptizentur uel
quando non.
<T I> Item in Concilio Arelatensi I. -[c. 8.]+
<T T> De Arrianis, qui propria sua lege utuntur placuit,
si ad ecclesiam aliqui de hac heresi uenerint,
interrogent eos nostrae fidei sacerdotes simbolum, et,
si peruiderint, eos in Patre, et Filio, et Spiritu sancto esse
baptizatos, manus eis tantum inponatur, ut accipiant
Spiritum sanctum. Quod si interrogati non responderint
hanc Trinitatem, baptizentur.
<4 110> -C. CX.+ <T R> Baptizentur, de quibus ignoratur, an
sint baptizati.
<T I> Item Gregorius III. Bonifatio. -[epist. IV.]+
<T T> Paruulos, qui parentibus subtracti sunt, et an
baptizati sint an non ignoratur, ut hos baptizare
debeas secundum Patrum traditiones, si non fuerint qui
testificetur, ratio poscit.
<S 1396><L 1> -1396+
<4 111> -C. CXI.+ <T R> De eodem.
<T I> Item ex Concilio Cartaginensi V. -[c. 5.]+
<T T> Placuit de infantibus, quociens inueniuntur certissimi
testes, qui eos baptizatos esse sine dubitatione testentur,
neque ipsi sunt per etatem idonei de traditis sibi
sacramentis respondere, absque ullo scrupulo eos
esse baptizandos, ne ista trepidatio eos faciat sacramentorum
purgatione priuari. Hinc etiam legati Maurorum
fratres nostri consuluerunt, quia multos tales a barbaris
redimunt. Similiter et de ecclesiis, quociens
super earum consecratione hesitatur, agendum est, id est, ut
sine ulla trepidatione consecrentur.
<4 112> -C. CXII.+ <T R> De eodem.
<T I> Item Leo Papa Rauennae Episcopo Leoni.
-[epist. XXXV. c. 1.]+
<T T> Cum itaque baptismi sui nichil recordetur qui
regenerationis est cupidus, nec alter attestari de eo
possit, qui sciat consecratum, nec ille, qui consecratur.
Scimus quidem, inexpiabile esse facinus, quociens iuxta
hereticorum dogmata contra sanctorum Patrum instituta
cogitur aliquis lauacrum, quod regenerandis semel
tributum est, bis subire, apostolica reclamante sentencia,
que nobis unam predicat in Trinitate deitatem, unam in
fide confessionem, unum in baptismate sacramentum. Sed
in hoc nichil simile formidatur, quoniam non potest in
iterationis crimen uenire quod factum esse nescitur omnino.
Atque ideo, quociens persona talis inciderit, solicita
primum examinatione discutite, et longo tempore (nisi forte
supremus finis inmineat) indagate, utrum nemo penitus
sit, qui testimonio suo iuuare possit ignorantiam nescientis,
et, cum constiterit, hunc, qui baptismatis indiget sacramento,
sola inaniter suspicione prohiberi, accedat intrepidus ad
consequendam gratiam, cuius in se nullum scit esse uestigium,
nec uereamur huic ianuam salutis aperire, quam numquam
docetur ante ingressus.
<4 113> -C. CXIII.+ <T R> De eodem.
<T I> Idem. -[epist. XC. al. XCII. ad Rusticum c. 16.]+
<T T> Si nulla extant indicia inter propinquos et familiares,
nulla inter clericos aut uicinos, quibus hi, de quibus
queritur, baptizati fuisse doceantur, agendum est, ut renascantur,
<S 1397><L 1> -1397+
ne manifeste pereant, in quibus, quod non ostenditur
gestum, nulla ratio sinit ut uideatur iteratum.
Qui autem possunt meminisse, quod ad ecclesiam ueniebant
cum parentibus, possunt recordari, an quod
eorum parentibus dabatur acceperint. Sed si hoc
etiam ab ipsa memoria alienum est, conferendum eis
uidetur quod collatum esse nescitur, quia non temeritas
interuenit presumptionis, ubi est diligentia pietatis.
<4 114> -C. CXIV.+ <T R> Non baptizatur cum matre, quicquid in
eius corpore est.
<T I> Item Augustinus contra Iulianum. -[lib. VI. c. 5.]+
<T T> -XXII. Pars.+ Si ad matris corpus id, quod in ea concipitur,
pertineret ita, ut eius pars deputetur, non
baptizaretur infans, cuius mater baptizata est aliquo mortis
urgente periculo, cum eum gestaret in utero. Nunc uero
cum etiam ipse baptizetur, non utique ad maternum
corpus, cum esset in utero, pertinebat.
<4 115> -C. CXV.+ <T R> Quare non baptizatur cum matre qui in
eius utero est.
<T I> Item Ysidorus sentenciarum libro I.
<T T> Qui in maternis uteris sunt, ideo cum matre baptizari
non possunt, quia qui natus adhuc secundum Adam non est,
regenerari secundum Christum non potest. Neque enim
dici regeneratio in eum potest, quem generatio
non precessit. -@. 1.+ Qui scelerate uiuunt in ecclesia, et
conmunicare non desinunt, putantes, se tali conmunione
mundari, discant, nichil ad emundationem proficere sibi.
<4 116> -C. CXVI.+ <T R> De eodem.
<T I> Item ex Concilio Martini Papae. -[c. 54.]+
<T T> Si qua mulier pregnans desiderauerit gratiam baptismi
percipere, quando uoluerit, habeat potestatem. Nam
nichil participat in hoc mater infanti, qui nascitur, propterea,
quod unicuique propria uoluntas in confessione
monstratur.
<4 117> -C. CXVII.+ <T R> De his, qui ignoranter bis baptizantur.
<T I> Item ex Penitenciali Theodori.
<T T> -XXIII. Pars.+ Quis bis ignoranter baptizati sunt,
non indigent pro eo penitere, nisi quod secundum canones
ordinari non possunt, nisi magna aliqua cogat necessitas.
<S 1398><L 1> -1398+
Qui autem non ignari baptizati sunt iterum, quia
quasi iterum crucifixerunt Christum, per septem
annos peniteant quarta et sexta feria, et tres Quadragesimas.
Si pro uicio aliquo fecerint, similiter. Si
pro mundicia putauerint, tres annos similiter
peniteant.
<4 118> -C. CXVIII.+ <T R> De his, qui ex industria bis baptizantur.
<T I> Item Felix Papa. -[III., epist. I. c. 2. et seqq.]+
<T T> Eos, quos episcopos, presbiteros uel diaconos fuisse
constiterit, et seu optantes forsitan, seu coactos lauacri illius
unici claruerit fecisse iacturam, usque ad exitus sui
diem in penitencia (si resipiscunt) iacere conuenit,
nec orationi non modo fidelium, sed nec catecuminorum
quidem omnimodis interesse; quibus laica tantum
conmunio in morte reddenda est. -@. 1.+ De clericis
autem, et monachis, et puellis Dei, aut secularibus,
seruari precipimus hunc tenorem, quem Nicena sinodus
inter eos, qui lapsi sunt uel fuerint, seruandum esse
constituit: ut scilicet, qui nulla necessitate, nullius rei timore
atque periculo, se, ut rebaptizarentur, hereticis inpie
dederunt, si tamen eos ex corde peniteat, tribus annis
inter audientes sint; septem uero subiaceant inter
penitentes manibus sacerdotum; duobus etiam
oblationes modis omnibus non sinantur offerre, sed
tantummodo popularibus in oratione socientur, nec confundantur
Deo colla submittere qui eum non timuerunt
abnegare. -@. 2.+ Pueris autem, quibus, quod
adhuc inberbes sunt, a pubertate uocabulum est, seu
clericis seu laicis, aut etiam similibus puellis, quibus ignorantia
suffragatur etatis, aliquamdiu sub manus inpositione
detentis reddenda est conmunio, nec eorum exspectanda
penitencia, quos excipit ad cohercionem
censura.
<4 119> -C. CXIX.+ <T R> Presbiteris baptizatos crismate ungere licet.
<T I> Item Innocentius Papa Decentio Episcopo.
-[epist. I. c. 3.]+
<T T> -XXIV. Pars.+ Presbiteris (seu extra episcopum seu
presente episcopo cum baptizant) crismate baptizatos
ungere liceat, sed quod ab episcopo fuerit consecratum;
non tamen frontem ex eodem oleo signare,
quod solis debetur episcopis, cum tradunt paraclitum.
<S 1399><L 1> -1399+
<4 120> -C. CXX.+ <T R> Baptizatos in frontibus presbiteris ungere
non licet.
<T I> Item ex Registro Gregorii ad Ianuarium, Episcopum
Carolitanum. -[lib. III. epist. 9.]+
<T T> Presbiteri baptizatos infantes signare in frontibus
sacro crismate non presumant. Sed presbiteri baptizatos
ungant in pectore, ut episcopi postmodum confirment
in fronte.
<4 121> -C. CXXI.+ <T R> Crismatis pannum secundo linire, et super
alium baptizatum mittere licet.
<T I> Item ex Concilio apud Beluacum.
<T T> Si quis uoluerit crismate pannum iterum linire, et
super alium baptizatum mittere, non est absurdum.
<4 122> -C. CXXII.+ <T R> De ueteri crismate baptisma consecrare
non licet.
<T I> Item ex Concilio Lugdunensi.
<T T> Si quis de alio crismate, quam de illo nouo, quod
proprii episcopi largitione uel concessione accepit,
baptizare, nisi preoccupante morte, temptauerit, pro
temeritatis ausu ipse in se suae dampnationis protulisse
sentenciam manifestatur.
<4 123> -C. CXXIII.+ <T R> Non nisi a propriis episcopis crisma
accipiant.
<T I> Item ex Concilio apud Valentiam.
<T T> Presbiteri, qui diocesianas regunt ecclesias, non a
quibuslibet episcopis, sed a suo, nec per iuniorem
clericum, sed per se ipsos, aut per illum, qui eiusdem
ordinis sit, ante Pascae solempnitatem crisma petant.
<4 124> -C. CXXIV.+ <T R> Conficere crisma et per dioceses destinare
omni tempore episcopo licet.
<T I> Item ex Concilio Martini Papae. -[c. 51. et seqq.]+
<T T> Omni tempore liceat episcopo crisma conficere,
et per suas dioceses destinare ita, ut ad accipiendum
crisma diaconus aut subdiaconus ante diem Pascae de singulis
ecclesiis ad episcopum destinetur. -@. 1.+ Presbiter
uero presente episcopo non signet infantes, nisi forte at
episcopo fuerit illi preceptum. -@. 2.+ Nec liceat presbitero
prius episcopo in baptisterium introire, sed cum
episcopo, nisi forte aut absens fuerit, aut egrotus.
<S 1400><L 1> -1400+
<4 125> -C. CXXV.+ <T R> Qui baptizandi accipit offitium sine crismate
proficisci non debet.
<T I> Item ex Concilio Aurasico. -[c. 1.]+
<T T> Nullus ministrorum, qui baptizandi recipit
offitium, sine crismate usquam debet progredi, quia inter
nos placuit semel in baptismate crismari. De eo autem,
qui in baptismate, quacumque necessitate faciente, crismatus
non fuerit, in confirmatione sacerdos conmonebitur.
Nam inter nos crismatis ipsius non nisi una
benedictio est. Non preiudicantes cuiquam hoc dicimus,
sed ut necessaria habeatur crismatio.
<4 126> -C. CXXVI+ <T R> Ante, quam crisma infundatur, ad
aspergendum aquam de fonte accipere licet.
<T I> Item Capitularium libro VI. c. 77.
<T T> In sabbato sancto Pascae uel Pentecostes si quis
uelit aquam consecratam ad aspersionem in domo sua
recipere, ante crismatis infusionem recipiat.
<4 127> -C. CXXVII.+ <T R> Unde aspersionis sanctificatio
exordium sumpsit.
<T I> Item Ciprianus. -[lib. IV. epist. 7. ad Magnum]+
<T T> Nec quemquam mouere debet, quod aspergi uel
perfundi iubentur egri, cum gratiam dominicam consecuntur,
cum sancta scriptura per Ezechielem prophetam
loquatur et dicat: "Aspergam super uos
aquam mundam, et mundabimini ab omnibus inmundiciis
uestris, et ab omnibus simulachris uestris mundabo
uos; et dabo uobis cor nouum, et spiritum nouum dabo
in uobis." Item in Numeris: -@. 1.+ "Qui tetigerit
cadauer hominis, et propter hoc septem diebus fuerit inmundus,
aspergatur ex hac aqua die tertia et
septima, et sic mundabitur." -@. 2.+ Si fide Trinitatis
mundatus non fuerit, in resurrectione apud sanctorum
collegium inmundus erit. "Si die tertio aspersus non fuerit,
septimo non poterit emundari. Omnis, qui tetigerit humanae
animae morticinium, et aspersus ex hac conmixtione non
fuerit, polluet tabernaculum Domini, et peribit ex Israel,
quia aqua expiationis non est aspersus inmundus erit,
et manebit spurcitia eius super eum." Et iterum: "Et
locutus est Dominus ad Moisen, dicens: Accipe Leuitas de
medio filiorum Israel, et purificabis eos, et ita facies eis
purificationem eorum, circumsparges eos aqua purificationis."
Et iterum: "Aqua asparsionis purificatio est."
<S 1401><L 1> -1401+
Unde apparet, asparsionem quoque aquae instar salutaris
lauacri obtinere, et, quando hec in ecclesia fiunt uerissime
scitur per accipientis et dantis fidem, integra
omnia stare, et consummari ac perfici posse maiestate Domini,
et fidei ueritate. -@. 3.+ Spiritus uero sanctus non
de mensura datur, sed super credentes infunditur
totus. Nam si dies omnibus equaliter nascitur, et si sol
super omnes pari et equali luce diffunditur: quanto
magis sol et dies uerus in ecclesia sua lumen uitae
eternae pari equalitate largitur? Cuius equalitatis sacramentum
uidemus in Exodo esse celebratum, cum de celo manna
deflueret, et futurorum prefiguratione alimentum panis
celestis, et cibum Christi uenientis ostenderet. Illic enim
sine discrimine uel sexus uel etatis gomor singuli
equaliter colligebant. Unde apparebat, Christi indulgentiam
et celestem gratiam postmodum secuturam equaliter omnibus
diuidi, sine sexus uarietate, sine annorum discrimine,
sine acceptione personae super omnem Dei populum spiritualis
gratiae munus infundi. Plane eadem gratia spiritualis,
que in baptismo equaliter a credentibus sumitur, in
conuersatione atque actu nostro postmodum uel minuitur,
uel augetur, ut in euangelio dominicum semen equaliter
seminatur; sed pro uarietate terrae aliud absumitur
aliud in multiformem copiam uel trigesimi, uel sexagesimi,
uel centesimi numeri fructum exuberans
cumulatur. -@. 4.+ Quod si aliquis in illo mouetur, quod
quidam de his, qui egri baptizantur, spiritibus adhuc
inmundis teneantur, sciat, diaboli nequiciam pertinacem
usque ad aquam salutarem ualere; in baptismo uero
omnis nequitiae suae uirus amittere. Quod exemplum
cernimus in rege Pharaone, qui diu reluctatus
et in sua perfidia demoratus, tamdiu resistere potuit et
preualere, donec ad aquam ueniret, quo cum uenisset, et
uictus est et exstinctus. Mare illud sacramentum baptismi
fuisse declarat B. Paulus apostolus, dicens:
"Nolo enim uos ignorare, fratres, quia patres nostri
omnes sub nube fuerunt, et omnes per mare transierunt,
et omnes in Moyse baptizati sunt in nube, et in mari," et
addidit, dicens: "Hec autem omnia figurae nostrae
fuerunt." Quod hodie uidelicet per exorcistas uoce
humana, et potestate diuina flagelletur, et uratur, et torqueatur
diabolus, et cum se exire, et homines dimittere
sepe dicat, in eo tamen, quod dixerit, fallat, et id,
quod per Pharaonem prius gestum est, eodem modo
obstinationis et fraudis exerceat. Cum tamen ad aquam
salutarem atque ad baptismi sanctificationem uenitur,
scire debemus et fidere, quia illic diabolus opprimitur, et
homo Deo dicatus diuina indulgentia liberatur.
<S 1402><L 1> -1402+
<4 128> -C. CXXVIII.+ <T R> De his, qui usque ad exitum uitae
suscipere baptisma differunt.
<T I> Item Iohannes Crisostomus in epistola ad Ebreos.
-[homil. XIII. ad c. 7.]+
<T T> -XV. Pars.+ Quando quis propterea peccat, ut sanctum
baptisma in nouissima sua expiratione suscipiat, fortassis
non adipiscitur. Et credite michi, non terrens uos dico
quod dicturus sum. Multos noui, qui hoc passi sunt, qui
spe baptismatis multa peccabant, circa diem autem mortis
discesserunt uacui; Deus enim propter hoc baptisma
tribuit, ut soluat peccata, non addat. Si uero quis ad
hoc utitur baptismo, ut ampliora delinquat, ipsum fit
negligentiae causa.
<4 129> -C. CXXIX.+ <T R> Paruulis baptizatis parentum non nocet
perfidia.
<T I> Item Augustinus ad Bonifatium. -[epist. XXIII.]+
<T T> -XXVI. Pars.+ Queris a me utrum parentes baptizatis
paruulis suis noceant, cum eos demoniorum sacrificiis
sanare conantur quomodo eis prosit parentum fides,
cum baptizantur, quorum non potest eis obesse perfidia?
Ubi respondeo, tantam illius sacramenti uirtutem esse, hoc
est baptismi salutaris, in sancta conpage corporis Christi, ut
semel generatus per aliorum uoluntatem deinceps non
possit uinculo alienae iniquitatis obstringi, cui nulla sua
uoluntate consentit. "Et anima enim patris mea
est," inquit, "et anima filii. Anima, que peccauerit,
ipsa morietur." Non enim peccat ipsa, cum parentes
eius omnino nescienti uel quilibet alius adhibet
sacrilegia demoniorum. Sed ideo ex Adam traxit, quod
sacramenti illius gratia solueretur, quia nondum erat anima
separatim uiuens, id est altera anima, de qua diceretur:
"Et anima patris mea est, et anima filii." Iam itaque
cum homo in se ipso est ab eo, qui genuit,
alter effectus, peccato alterius sine sua conscientia non
tenetur obnoxius. -@. 1.+ Quomodo itaque in
paruulum maiores peccant offerentes eum, obligare
conantes demonum sacrilegis uinculis? non est anima utrorumque
communis, ut etiam culpam possint habere communem.
Non enim sic conmunicatur culpa per alterius
uoluntatem, quemadmodum gratia conmunicatur per S. Spiritus
unitatem. <T I> Item: <T T> Regenerans Spiritus
sanctus in maioribus offerentibus et paruulo renato
oblatoque communis est. <T I> Idem: <T T> Per hanc societatem
unius eiusdemque Spiritus prodest offerentium uoluntas
paruulo oblato. Potest enim et in hoc, et in illo
homine unus Spiritus esse, etiamsi se inuicem nesciant,
<S 1403><L 1> -1403+
per quem sit utriusque gratia communis; non autem
potest spiritus hominis esse et huius, et illius, per quem
peccat alter, ut altero non peccante, sit tamen culpa
communis. Ac per hoc potest paruulus ex parentum
carne semel generatus Dei spiritu regenerari, ut ex illis
obligatio contracta soluatur. Non potest autem Dei spiritu
semel regeneratus ex parentum carne regenerari, ut obligatio,
que soluta est, iterum contrahatur. Et ideo semel
perceptam paruulus gratiam Christi non amittit, nisi propria
inpietate. -@. 2.+ Verumtamen recte dicuntur parentes,
uel quicumque maiores, filios seu quoslibet paruulos baptizatos
demoniorum sacrilegiis obligare conantes, spiritaliter
homicidae. Nam in illis quidem interfectionem non faciunt,
sed, quantum in ipsis est, interfectores fiunt, recte ergo
illis dicitur, quando ab hoc scelere prohibentur: nolite occidere
paruulos uestros. Dicit enim Apostolus: "Spiritum
nolite exstinguere," non quia ille exstingui potest,
sed, quantum in ipsis est, exstinctores eius merito dicuntur,
qui sic agunt, ut exstinctum uelint. -@. 3.+ Nec illud te
moueat etc. <T I> Et infra: <T T> Celebrantur enim per eos necessaria
ministeria. Offeruntur quippe paruuli ad percipiendam
spiritalem gratiam non tam ab eis, quorum gestantur
manibus, (quamuis et ab ipsis, si et ipsi boni fideles
sunt), quam ab uniuersa societate sanctorum atque fidelium.
Ab omnibus namque offerri recte intelliguntur, quibus
placet, quod offeruntur, et quorum sancta atque indiuidua
karitate ad conmunionem S. Spiritus adiuuantur. Tota
hoc ergo mater ecclesia, que in sanctis est, facit, quia
tota omnes, tota singulos parit. -@. 4.+ Difficillimam
sane questionem tibi proposuisse uisus es in extremo inquisitionis
tuae, ea uidelicet intentione, qua soles uehementer
cauere mendacium. Si constituam, inquis, ante te paruulum,
et interrogem, utrum, cum ad etatem adultam
uenerit, futurus sit castus, uel fur, uel non sit futurus? sine
dubio respondebis: nescio; et utrum in eadem paruula
etate constitutus cogitet aliquid boni uel mali? dices:
nescio. Si itaque de moribus eius futuris certi nichil audes
promittere, et de eius presenti cogitatione quid est
aliud, quod, quando ad baptismum offeruntur
parentes pro eis tamquam fidei auctores respondent, et
dicunt illos facere quod illa etas cogitare non potest,
aut, si potest, occultum est? Interrogamus enim eos, a quibus
offeruntur, et dicimus: Credit in Deum? de illa etate,
que utrum sit Deus ignorat. Respondent: Credit
et ad cetera que singula, queruntur sic respondetur.
Unde miror, parentes in istis rebus tam fidenter pro paruulo
respondere, ut dicant, eum tanta bona facere, que ad horam,
qua baptizatur, baptizator interrogat, tamen eadem hora,
si subiciam, erit castus qui baptizatur, uel fur, aut non
erit? nescio, utrum audeat dicere aliquis, aliquid horum
erit, uel non erit, sicut michi sine dubitatione respondet,
<S 1404><L 1> -1404+
quod credat in Deum, aut quod se conuertat
ad Deum. -@. 5.+ Ecce facio, quantum possum.
Dominus adiuuet, ut quod postulas possim. Nempe
sepe ita loquimur, ut Pasca propinquante dicamus crastinam,
uel perendianam Domini passionem, cum
ille ante annos multos passus sit nec omnino, nisi
semel, ipsa passio facta. Nempe ipso die dominico
dicimus: hodie Dominus resurrexit, cum ex quo resurrexit
tot anni transierint. Cur nemo tam ineptus est, ut
nos ita loquentes arguat esse mentitos, nisi quia istos dies
secundum illorum, quibus hec gesta sunt, similitudinem
nuncupamus, ut dicatur ipsa dies, que non est ipsa
reuolutione temporis sed similis eius, et dicatur
illo die fieri propter sacramenti celebrationem, quod non
illo, sed iam olim factum est? -@. 6.+ Itaque
paruulum etc. <T I> Et infra: <T T> -@. 7.+ Cum autem homo sapere
ceperit, non illud sacramentum repetit, sed intelligit,
eiusque ueritati consona uoluntate coaptabitur.
Hoc quamdiu non potest, ualebit sacramentum ad eius
tutelam aduersus contrarias potestates, et tantum ualebit, ut,
si ante maioris etatis usum ex hac uita emigrauerit, per
ipsum sacramentum conmendata ecclesiae karitate ab
illa condempnatione, que per unum hominem intrauit in
mundum, Christiano adiutorio liberetur. Qui hoc non credit,
et fieri non posse arbitratur, profecto infidelis est, etsi
habeat fidei sacramentum, longeque melior est iste
paruulus, qui, etiamsi fidem non habeat in cogitatione,
non tamen ei obicere contrariae cogitationis
opponit, unde sacramentum eius salubriter percipit.
<4 130> -C. CXXX.+ <T R> Aliorum fides in baptismo paruulos saluat.
<T I> Idem Bonifatio contra heresim Pelagianorum.
-[lib. I. c. 22.]+
<T T> In ecclesia Saluatoris per alios paruuli credunt, sicut
ex aliis que in baptismo remittuntur, peccata
traxerunt; nec illud cogitatis, uitam eos habere non
posse, qui sunt expertes corporis et sanguinis Christi,
dicente ipso: "Nisi manducaueritis carnem meam etc."
<4 131> -C. CXXXI.+ <T R> Corpore et sanguine Christi participat qui
per baptisma membrum eius efficitur.
<T I> Idem.
<T T> Nulli est aliquatenus ambigendum, tunc unumquemque
fidelium corporis sanguinisque dominici participem
fieri, quando in baptismate membrum Christi corporis
efficitur, nec alienari ab illius panis calicisque
consortio, etiamsi ante, quam panem illum comedat, et calicem
bibat, de hoc seculo in unitate corporis Christi constitutus
abscedat. Sacramenti quippe illius participatione
<S 1405><L 1> -1405+
ac beneficio non priuatur, quando ipse hoc, quod
ipsum sacramentum est, inuenitur.
<4 132> -C. CXXXII.+ <T R> Quare sit baptizandus qui de
baptizato nascitur.
<T I> Idem de baptismo paruulorum. -[lib. II. c. 25. et 26]+
<T T> -XXVII. Pars.+ Si baptizata est caro Christi, que sine
peccato erat, propter exemplum imitationis: quanto magis
baptizanda est caro mortis propter euitandum iudicium
dampnationis? Sicut uero in tempore circumcisionis qui de
circumciso nascebatur fuit circumcidendus: sic nunc qui de
baptizato nascitur erit baptizandus. -@. 1.+ Sacramentum enim
baptismi sacramentum est regenerationis. Quare sicut qui
non uixerit non potest mori, ita qui natus non fuerit non
potest renasci. Ex quo conficitur, neminem in suo parente
potuisse renasci cum nondum sit natus. Et
quamuis parenti post conuersionem propria peccata non obsint,
tamen illis obsunt, qui ab eo generantur. Parenti
propter hoc non obsunt, quia renatus est; illis autem, qui de
illo nati sunt, nisi eodem modo renascantur, que a parente
tracta sunt oberunt, quia etiam innouatus est pater
non de nouitate, sed de reliquiis uetustatis carnaliter gignit,
et filii ex reliqua parentum uetustate totius uetustatis
carne propagata peccati dampnationem sacramento regenerationis
euadunt.
<4 133> -C. CXXXIII.+ <T R> In baptismate omnia peccata moriuntur.
<T I> Item in Enchiridion. -[c. 52.]+
<T T> Ut ostenderet Apostolus, nos mortuos esse peccato: inquit,
"an ignoratis quoniam quicumque baptizati sumus
in Christo Iesu, in morte ipsius baptizati sumus?" Si ergo
hinc ostendimur mortui esse peccato, quia in morte Christi
baptizati sumus, profecto paruuli, qui in Christo baptizantur,
peccato moriuntur, quia in ipsius morte baptizantur.
Nullo enim excepto dictum est: "Quicumque baptizati
sumus in Christo in morte ipsius baptizati sumus," et
ideo dictum est, ut probaret nos mortuos esse peccato.
Paruuli autem renascendo moriuntur illi peccato, quod
nascendo contraxerunt? Et per hoc ad ipsos pertinet
quod sequitur: "Consepulti enim sumus illi per
baptismum in morte." -@. 1.+ Baptizatis igitur
in morte Christi, in qua non solum maiores, uerum etiam
<S 1406><L 1> -1406+
paruuli baptizantur, ait: "Sic uos existimate mortuos
quidem esse peccato, uiuentes autem Deo in Christo
Iesu."
<4 134> -C. CXXXIV.+ <T R> Sicut nulli baptisma negatur, ita nemo est,
qui non peccato moriatur.
<T I> Idem in eodem. -[c. 43]+
<T T> A paruulo recenter nato usque ad decrepitum
senem sicut nullus prohibendus est a baptismo, ita nullus
est, qui non peccato moriatur in baptismo. Sed paruuli tantum
originali, maiores autem etiam omnibus moriuntur
peccatis, que male uiuendo addiderunt originali.
<4 135> -C. CXXXV.+ <T R> In baptismo Iohannis non erat peccati remissio.
<T I> Item in eodem. -[c. 49]+
<T T> Non regenerabantur qui baptismo Iohannis baptizabantur.
Sed quodam precursorio illius ministerio,
qui dicebat: "Parate uiam Domino," in quo solo
renasci poterant, parabantur. Huius enim baptisma est
non in aqua tantum, ut fuit Iohannis, uerum etiam in
Spiritu sancto, ut de illo regeneretur si quis in
Christum crediderit, de illo Christus generatur qui regeneratione
non eguit. -@. 1.+ In aqua ergo
baptizari uoluit non ut eius iniquitas dilueretur,
sed humanitas conmendaretur. Ita quippe nichil
baptismus in eo habuit quod ablueret, sicut mors
nichil inuenit quod puniret.
<4 136> -C. CXXXVI.+ <T R> Non solum originalia, sed etiam actualia
peccata remittuntur in baptismate.
<T I> Idem de baptismo paruulorum. -[siue de peccatorum
meritis, lib. I. c. 15. et 16.]+
<T T> Regenerante autem carne tantummodo trahitur
originale peccatum; regenerante autem Spiritu non solum
originalium, sed etiam uoluntariorum fit remissio peccatorum.
Proinde dici recte potest, paruulos sine baptismo
discedentes in mitissimam omnium futuros penam.
Fallit autem et fallitur qui eos in dampnatione
predicat non futuros, dicente Apostolo: "Per unius
delictum omnes homines in condempnationem
etc."
<S 1407><L 1> -1407+
<4 137> -C. CXXXVII.+ <T R> Quicumque ex concupiscentia nascitur per
baptismum regeneratur.
<T I> Idem in eodem. -[c. 16.]+
<T T> Quisquis ex obedientia carnis, et lege peccati et
mortis carnaliter generatur, regenerari spiritualiter habet
opus, ut non solum ad regnum Dei perducatur sed
etiam a dampnatione peccati liberetur. Sicut etiam per
primum hominem in peccato et morte nascuntur, sic etiam
per Christum in iusticia et uita eterna in baptismo renascuntur.
-+
<4 138> -C. CXXXVIII.+ <T R> Offerentium fides paruulos facit fideles.
<T I> Item in eodem. -[c. 19]+
<T T> Paruuli fideles recte uocantur, qui fidem per uerba
gestantium quodammodo confitentur et per eorumdem
uerba diabolo etiam mundo abrenunciant. Et hoc
fit ui sacramenti et diuinae gratiae, quam dedit Deus
ecclesiae. Paruulus autem, qui baptizatur, si ad annos rationales
ueniens non crediderit, nec ab illicitis abstinuerit,
nichil ei prodest quod paruulus accepit.
<4 139> -C. CXXXIX.+ <T R> De eodem.
<T I> Item Augustinus in libro de peccatorum meritis et remissione
peccatorum. -[c. 25. et 19.]+
<T T> Mater ecclesia os maternum paruulis prebet ut
sacris misteriis inbuantur, quia nondum possunt corde proprio
credere ad iusticiam, nec ore proprio confiteri ad
salutem. Nec ideo tamen eos quisquam fidelium infideles
dicere potest, quod a credendo utique nomen
est, quamuis hoc non ipsi, sed alii pro eis inter sacramenta
responderint. Si autem propterea fideles recte uocantur,
quoniam fidem per uerba gestantium quodammodo profitentur,
cur etiam non penitentes habeantur, cum per
eorum uerba gestantium diabolo et huic seculo
renunciare monstrantur?
<4 140> -C. CXL.+ <T R> Karitas ecclesiae peccata dimittit, uel tenet.
<T I> Idem. -[in tract. CXXI. ad c. 20. Iohannis]+
<T T> Ecclesiae karitas, que per Spiritum sanctum diffunditur
in cordibus eorum, qui participes sui sunt, peccata
dimittit; eorum, qui non sunt, tenet.
<4 141> -C. CXLI.+ <T R> Solus Christus peccata dimittit.
<T I> Idem contra Iulianum, libro II.
<T T> Nemo tollit peccata, nisi solus Christus, qui est
agnus tollens peccata mundi. Tollit autem et dimittendo
que facta sunt, (ubi et originale continetur), et adiuuando
ne fiant, et perducendo ad uitam, ubi omnino fieri non
possint.
<S 1408><L 1> -1408+
<4 142> -C. CXLII.+ <T R> Preter baptisma Christi paruulis nulla
salus promittitur.
<T I> Idem de baptismo paruulorum.
<T T> Nulla preter baptismum salus promittitur infantibus,
quia infantes, si per sacramentum, quod ad hoc
diuinitus institutum est, in credentium numerum non transeant,
in tenebris manent.
<4 143> -C. CXLIII.+ <T R> Baptizati in Christo incorporantur, et
eius membra fiunt.
<T I> Idem in eodem. -[c. 26.]+
<T T> Ad hoc baptismus ualet, ut baptizati Christo incorporentur,
ut membra eius, et consepeliantur, et
oblati per sacramentum karitatemque fidelium reconcilientur
Deo, ut in eo uiui, salui, liberati, redempti, illuminati
fiant.
<4 144> -[C. CXLIV.]+ <T R> Idem. -[c. 27.]+
<T T> Quis autem nesciat, credere esse infantibus baptizari
non credere autem non baptizari?
<4 145> -C. CXLV.+ <T R> Gratia non solum peccata dimittit, sed etiam
legem inplere facit.
<T I> Idem in libro de libero arbitrio. -[c. 14.]+
<T T> Gratia, que per Christum datur, non solum peccatorum
remissionem facit sed etiam ut lex inpleatur, ut natura
liberetur, nec peccatum dominetur; Spiritus etiam gratiae
dat fidem, que etiam non petita a Deo conceditur, ut
homini petenti et alia concedantur. Nam fides non est
liberi arbitrii tantum, sed donum Dei.
<4 146> -C. CXLVI.+ <T R> Vetus infirmitas in baptismo non penitus
absumitur, sed uires amittit.
<T I> Idem de baptismo paruulorum, -[lib. II. c. 7.]+
<T T> -XXVIII. Pars.+ Non ex quo quisque baptizatur omnis
uetus infirmitas in eo absumitur, sed renouatio incipit a
remissione omnium peccatorum, et intelligentia, et operatione
spiritualium. Cetera uero in spe, donec
fiant in re, quod erit in resurrectione. Nam in baptismate
quamuis fiat plena peccatorum remissio, tamen nondum est
plena nouitas et perfecta mutatio, quia adhuc remanet corruptio
non solum in corpore, sed etiam in animo, qui est
homo interior; in quo si perfecta esset nouitas, non diceret
Apostolus, quod de die in diem renouatur. <T I> Item: <T T> -[c. 27.]+
-@. 1.+ Hoc meminisse debemus, omnium peccatorum
plenam perfectamque remissionem in baptismo fieri,
hominem uero non totum conmutari continuo; sed in bene
proficientibus de die in diem crescente nouitate conmutari
quod uetustum et carnale est, donec ita renouetur
quod animalis infirmitas corporis ad firmitatem spiritualem
<S 1409><L 1> -1409+
incorruptamque perueniat. -@. 2.+ Hec autem
lex peccati, de qua dicit Apostolus: "Non regnet
peccatum in uestro mortali corpore," non sic maneat
membris eorum, qui renati sunt, tamquam non sit eis
facta remissio, ubi plena sit omnium peccatorum
nostrorum remissio, omnibus inimicis interfectis,
quibus separabantur a Deo: sed manet in uetustate
carnis tamquam superatum et peremptum, si non
illicito consensu reuiuiscat, et in regnum proprium
reuocetur. Ab hac autem uetustate carnis et
peccati, quod remissum est uita Spiritus usque adeo discernitur,
in cuius nouitate baptizati renascuntur, ut tales
etiam in presenti non solum in peccato, sed etiam
nec in carne esse dicantur, cuius desideria non secuntur,
sed in Spiritu. Ipsa uero carne corruptibili bene utitur
qui membra eius ad bene operandum conuertit, non secundum
desideria carnis uiuens lege peccati, quod, licet iam
remissum est, tamen in uetustate carnis manet; bene
utuntur fideles coniugati, qui ex eo, quod sunt in nouitate
Christi, dominari sibi libidinem non patiuntur; ex eo autem,
quod adhuc trahunt Adae uetustatem, filios regenerandos
mortaliter generant cum propagine peccati,
qua renati obnoxii non tenentur, et qui nascuntur renascendo
soluuntur. <T I> Item: <T T> -@. 3.+ Sicut dicta facta, et cogitata
iniqua animae et corpori pertinent, licet autem quantum
ad motus iam preterierunt, et non sunt, tamen eis
preteritis reatus eorum manet, nisi peccatum remissione
soluatur: sic non preterita, sed adhuc manente
lege concupiscentiae reatus soluitur, et non erit, cum
fiat in baptismo plena remissio peccati.
<4 147> -C. CXLVII.+ <T R> Discipuli Christi eius baptismate
creduntur abluti.
<T I> Idem in epistola -[CVIII.]+ ad Seleucianum.
<T T> -XXIX. Pars.+ Quando ab Iherosolimis exiit Iesus
cum discipulis suis in Iudeam terram, et ibi morabatur
cum eis, baptizabat non per se ipsum, sed per discipulos
suos, quos intelligimus iam fuisse baptizatos siue Iohannis
baptismo (sicut nonnulli arbitrantur) siue (quod magis est
credibile) baptismo Christi. <T I> Item: <T T> -@. 1.+ Respondit Dominus
Petro: "Qui lotus est, non indiget, nisi ut pedes
lauet, sed est mundus totus." Unde intelligitur, quod
iam Petrus fuerit baptizatus.
<S 1410><L 1> -1410+
<4 148> -C. CXLVIII.+ <T R> Apostoli omnes Christi baptismate
baptizati creduntur.
<T I> Idem ad Vincentium Victorem.
<T T> Si eos, de quibus scriptum non est, utrum fuerint
baptizati siue non, sine baptismo de hac uita recessisse
contendimus, ipsis calumpniamur Apostolis, qui, preter apostolum
Paulum, quando baptizati fuerint ignoramus. Sed
ipsos baptizatos esse per hoc nobis innotescere potuit,
quod B. Petro apostolo Dominus ait: "Qui lotus
est, non indiget, nisi ut pedes lauet."
<4 149> -C. CXLIX.+ <T R> Catecuminus catholicus heretico
baptizato prefertur.
<T I> Idem in libro -[IV.]+ de baptismate. -[c. 21.]+
<T T> -XXX. Pars.+ Non dubito, catecuminum catholicum
diuina karitate flagrantem heretico baptizato anteponere;
sed etiam in ipsa intus ecclesia catecuminum malo
baptizato anteponimus. Nec ideo tamen sacramento
baptismi, quo iste nondum, ille iam inbutus est, facimus iniuriam.
-@. 1.+ Merito enim centurio nondum
baptizatus Simoni baptizato anteponitur. Iste enim etiam
ante baptismum S. Spiritu accepto repletus est: ille
et post baptismum inflatus est inmundo spiritu. Verumtamen
Cornelius, si Spiritu sancto iam accepto baptizari
noluisset, contemptu tanti sacramenti reus fieret.
-@. 2.+ Sicut autem bono catecumino baptismus deest ad
regnum celorum capessendum, sic malo baptizato uera
conuersio. Qui enim dixit: "Nisi quis renatus
fuerit ex aqua et Spiritu sancto, non potest intrare
in regnum celorum," ipse etiam dixit: "Nisi
habundauerit iusticia uestra plus quam scribarum et Phariseorum,
non intrabitis in regnum celorum."
<4 150> -C. CL.+ <T R> Non tam ablutione corporis, quam fide cordis
baptisma constitit.
<T I> Idem in libro sentenciarum Prosperi.
<T T> Verus baptismus constat non tam ablutione corporis,
quam fide cordis, sicut apostolica doctrina
tradit, dicens: "Fide mundans corda eorum," et
alibi: "Saluos facit baptisma non carnis depositio
sordium, sed conscientiae bonae interrogatio in Deum."
<S 1411><L 1> -1411+
<4 151> -C. CLI.+ <T R> Sicut in ueteri testamento quidam spirituales, ita
in nouo quidam carnales inueniuntur.
<T I> Idem de baptismo.
<T T> Sicut in sacramentis uestris testamenti uiuebant quidam
spirituales, ad nouum scilicet testamentum, quod tunc occultum
erat, occulte pertinentes, sic et nunc in sacramento
noui testamenti, quod iam reuelatum est,
quidam uiuunt animales, qui proficere scilicet
nolunt ad percipienda que sunt Spiritus Dei, quod hortatur
sermo apostolicus, ad uetus testamentum pertinebunt.
Si autem proficiunt, et ante, quam capiant,
ipso accessu et profectu ad nouum pertinent, et, si
prius, quam spirituales fiant, ex hac uita rapiuntur
custoditi per sacramenti sanctitatem in terra uiuentium conputantur.
Nec inuenio quid uerius inueniatur in
eo, quod scriptum est: "Inperfectum meum uiderunt
oculi tui. Et in libro tuo omnes scribentur." <T I> Item: <T T>
-[lib. 3. c. 14.]+ -@. 1.+ Non interest, cum de sacramenti integritate
tractatur et sanctitate, quid credat, aut quali
fide inbutus sit ille, qui accipit sacramentum. Interest
quidem plurimum ad salutis uiam, sed nichil interest ad
sacramenti questionem. <T I> Item: <T T> -@. 2.+ Manifestum est
fieri posse, ut fide non integra maneat integrum in quoquam
baptismi sacramentum. <T I> Item: <T T> -[c. 15.]+ -@. 3.+ Si fieri
posset ut singuli diligenter interrogarentur, tot diuersitates
opinionum forsitan, quot homines numerantur.
"Animalis enim homo non percipit ea, que sunt
spiritus Dei." Numquid tamen ideo non integrum sacramentum
accipiunt? aut numquid ideo, si profecerint,
et opinionum carnalium uanitatem emendauerint, denuo
quod acceperant repetendum est? Accipit quisque secundum
fidem suam, sed quantum capit, gubernante misericordia
Dei.
<4 152> -C. CLII.+ <T R> Non naturae necessitate, sed merito peccati
Adam moriturus erat.
<T I> Item ex Concilio Mileuitano, cui interfuit Augustinus,
et Anselmus Romanae ecclesiae Legatus, contra
Pelagianos. -[c. 1.]+
<T T> -XXXI. Pars.+ Placuit igitur omnibus episcopis, qui
fuerunt in hac sancta sinodo, constituere hec, que in presenti
concilio diffinita sunt: ut quicumque dicit, Adam
primum hominem mortalem factum ita, ut, siue peccaret
siue non peccaret, moreretur in corpore, hoc est, de corpore
exiret, non peccati merito, sed necessitate naturae,
anathema sit.
<S 1412><L 1> -1412+
<4 153> -C. CLIII.+ <T R> Paruuli non solum penam, sed etiam culpam
a parentibus trahunt.
<T I> Item eiusdem Concilii. -[c. 2.]+
<T T> Placuit, ut quicumque paruulos recentes ab uteris
matrum baptizandos negat, aut dicit, in remissionem peccatorum
eos baptizare, sed nichil ex Adam trahere
originalis peccati, quod lauacro regenerationis expietur (unde
fit consequens, ut in eis forma baptismatis in remissionem
peccatorum non uera, sed falsa intelligatur), anathema
sit, quoniam non aliter intelligendum est quod ait
Apostolus: "Per unum hominem intrauit peccatum in
mundum, et per peccatum mors, et ita in omnes homines
pertransiit, in quo omnes peccauerunt," nisi quemadmodum
ecclesia catholica ubique diffusa semper intellexit.
Propter hanc enim fidei regulam etiam paruuli, qui
nichil peccatorum in semetipsis adhuc conmittere potuerunt,
ideo in remissionem peccatorum ueraciter baptizantur,
ut in eis regeneratione mundetur quod generatione
traxerunt.
<4 154> -C. CLIV.+ <T R> Gratia et peccata dimittit, et ne
reiterentur adiuuat.
<T I> Item. -[c. 3.]+
<T T> Placuit, ut quicumque dixerit, gratiam Dei, qua
iustificatur homo per Iesum Christum Dominum nostrum,
solam remissionem peccatorum ualere, que iam conmissa
sunt, non etiam ad adiutorium, ut non conmittantur,
anathema sit.
<4 155> -C. CLV.+ <T R> Quid sit peccatum gratia docet, et ut
uitetur facit.
<T I> Item. -[c. 4.]+
<T T> Quisquis dixerit, gratiam Dei per Iesum Christum
Dominum nostrum propter hoc tantum nos adiuuare
ad non peccandum, quia per ipsam nobis reuelatur et
aperitur intelligentia mandatorum, ut sciamus, quid appetere,
quid uitare debeamus, non autem per illam
nobis prestari, ut quod faciendum cognouerimus etiam
facere debeamus aut ualeamus, anathema sit.
<4 156> -C. CLVI+ <T R> Sine gratia diuina mandata inpleri non possunt.
<T I> Item. -[c. 5.]+
<T T> -XXXII. Pars.+ Placuit, ut quicumque dixerit,
ideo nobis gratiam iustificationis dari, ut quod facere iubemur
per liberum arbitrium facilius possimus inplere per
gratiam, tamquam etsi gratia non daretur, non quidem
facile, sed tamen possimus etiam sine illa inplere
mandata diuina, anathema sit.
<S 1413><L 1> -1413+
<1 DC><S 1413><L 1>
<2 5> -DISTINCTIO V.+
-GRATIANUS.+
<4 1> -C. I.+ <T R> Post baptisma confirmationis sacramentum prestetur.
<T I> Item Urbanus Papa omnibus Christianis. -[ep. I. c. 7.]+
<T T> -I. Pars.+ Omnes fideles per manus inpositiones episcoporum
Spiritum sanctum post baptismum accipere debent,
ut pleni Christiani inueniantur, quia, cum Spiritus sanctus
infunditur, cor fidele ad prudentiam et constantiam dilatatur.
<4 2> -C. II.+ <T R> Quid conferat Spiritus sanctus in baptismate,
quid in confirmatione.
<T I> Item Melciades Papa. -[in ep. ad Episc. Hisp., c. 2.]+
<T T> Spiritus sanctus, qui super aquas baptismi salutifero
descendit lapsu, in fonte plenitudinem tribuit ad innocentiam,
in confirmatione augmentum prestat ad gratiam.
Et quia in hoc mundo tota etate uicturis inter inuisibiles
hostes et pericula gradiendum est, in baptismo regeneramur
ad uitam, post baptismum confirmamur ad
pugnam; in baptismo abluimur, post baptismum roboramur.
Et quamuis continuo transituris sufficiant regenerationis
beneficia, uicturis tamen necessaria sunt confirmationis
auxilia. Regeneratio per se saluat mox in pace
beati seculi recipiendos; confirmatio armat et instruit ad
agones mundi huius et prelia reseruandos. Qui autem post
baptismum cum acquisita innocentia inmaculatus ad mortem
peruenit, confirmatur morte, quia iam non potest
peccare post mortem.
<4 3> -C. III.+ <T R> Manus inpositionis sacramentum dignius est
sacramento baptismi.
<T I> Idem Hispaniarum episcopis.
<T T> De his uero, super quibus rogastis uos informari,
id est: utrum maius sit sacramentum manus inpositionis
episcoporum, aut baptismus? scitote, utrumque
magnum esse sacramentum, et, sicut unum maioribus, id
est summis pontificibus est accomodatum, quod a minoribus
perfici non potest, ita et maiori ueneratione uenerandum
et tenendum est. Sed ita coniuncta sunt hec duo sacramenta,
ut ab inuicem nisi morte preueniente nullatenus possint
segregari, et unum sine altero perfici non potest.
<4 4> -C. IV.+ <T R> Non ab aliis quam ab episcopis manus inpositionis
sacramentum perfici potest.
<T I> Item Eusebius Papa. -[epist. III. ad Episcopos Tusciae
et Campaniae]+
<T T> Manus quoque inpositionis sacramentum magna ueneratione
<S 1414><L 1> -1414+
tenendum est, quod ab aliis perfici non potest,
nisi a summis sacerdotibus, nec tempore Apostolorum ab
aliis quam ab ipsis Apostolis legitur aut scitur peractum
esse, nec ab aliis, quam, qui eorum tenent locum, umquam
perfici potest aut fieri debet. Nam si aliter presumptum
fuerit, irritum habeatur et uacuum, nec inter ecclesiastica
umquam reputabitur sacramenta.
<4 5> -C. V.+ <T R> Quare confirmationis sacramentum baptizato tradatur.
<T I> Item Rabanus de institutione clericorum. -[lib. I. c. 30.]+
<T T> Nouissime a summo sacerdote per manus inpositionem
Paraclitus traditur baptizato, ut roboretur per Spiritum
sanctum ad predicandum aliis idem donum, quod in
baptismate consecutus est per gratiam uitae donatus eternae.
Signatur enim baptizatus cum crismate per sacerdotem in
capitis summitate; per pontificem uero in fronte, ut in
priore unctione significetur super ipsum Spiritus sancti
descensio ad habitationem Deo consecrandam: in secunda
quoque, ut eiusdem Spiritus sancti septiformis gratia cum
omni plenitudine sanctitatis, et scientiae, et uirtutis uenire
in hominem declaretur.
<4 6> -C. VI.+ <T R> Ad confirmationem non nisi ieiuni ueniant.
<T I> Item ex Concilio Aurelianensi, c. 3.
<T T> Ut ieiuni ad confirmationem ueniant perfectae etatis,
ut moneantur confessionem facere prius, ut mundi donum
Spiritus S. ualeant accipere, et quia numquam erit
Christianus, nisi in confirmatione episcopali fuerit crismatus.
-+
<4 7> -C. VII.+ <T R> Episcopi non nisi ieiuni baptizatos confirment.
<T I> Item ex Concilio Meldensi c. 6.
<T T> Ut episcopi non nisi ieiuni per inpositionem manuum
Spiritum sanctum tradant, exceptis infirmis et morte periclitantibus.
Sicut autem duobus temporibus, Pasca uidelicet
et Pentecosten, a ieiunis debet baptismus celebrari, ita
et traditionem Spiritus sancti a ieiunis pontificibus conuenit
celebrari.
<4 8> -C. VIII.+ <T R> Secundo uel tertio nullus confirmetur.
<T I> Item ex Concilio Terraconensi c. 6.
<T T> Dictum est nobis, quod quidam de plebe bis, uel ter,
aut eo amplius, episcopis ignorantibus tamen, ab
eisdem episcopis confirmentur. Unde uisum est nobis, eandem
confirmationem, sicut nec baptisma, iterari minime debere,
quia bis, uel amplius baptizatos aut confirmatos
non seculo, sed soli Deo sub habitu regulari uel clericali
religiosissime famulari decretum est.
<S 1415><L 1> -1415+
<4 9> -C. IX.+ <T R> De eodem.
<T I> Item Gregorius II. -[epist. IV. ad Bonifatium]+
<T T> De homine, qui a pontifice confirmatus fuerit, denuo
talis iteratio prohibenda est.
<4 10> -C. X.+ <T R> Omnia sacramenta crucis signaculo perficiuntur.
<T I> Item Stephanus.
<T T> -II. Pars.+ Numquid non omnia crismata sacerdotalis
ministerii crucis figura perficiuntur? Numquid baptismatis
unda nisi cruce sanctificata peccata relaxat, et,
ut cetera pretereamus, sine crucis signaculo quis sacerdotii
gradus ascendit?
<4 11> -C. XI.+ <T R> Energumini omnibus diebus exorcizentur.
<T I> Item ex Concilio Cartaginensi IV. -[c. 90. et seqq.]+
<T T> -III. Pars.+ Omni die exorcistae energuminis manus
inponant, energumini uero pauimenta domorum Dei
uerrant. Quibus assidentibus in domo Dei uictus cottidianus
per exorcistas opportuno tempore ministretur.
<4 12> -C. XII+ <T R> A quibus neophiti abstinere debent.
<T I> Item ex eodem. -[c. 86.]+
<T T> Neophiti aliquamdiu a lautioribus epulis, et spectaculis,
uel coniugibus abstineant.
<4 13> -C. XIII+ <T R> De ordine offitiorum.
<T I> Item ex Concilio Agatensi. -[c. 30.]+
<T T> -IV. Pars.+ Conuenit ordinem ecclesiae ab omnibus
equaliter custodiri. Unde statuendum est, ut
sicut ubique fit, post antiphonas collationes ab
episcopis uel presbiteris dicantur, et ymni matutini uel
uespertini diebus omnibus decantentur, et in conclusione
matutinarum uel uespertinarum missarum post ymnos capitella
de psalmis dicantur, et plebs collecta oratione
ad uesperam ab episcopo dimittatur cum benedictione.
<4 14> -C. XIV.+ <T R> De eodem.
<T I> Item de Concilio Gerundensi. -[c. 10.]+
<T T> Id semper placuit obseruari, ut omnibus diebus post
matutinos et uesperas oratio dominica a sacerdote proferatur.
-+
<T P> Item Gregorius VII. in generali Sinodo:
<S 1416><L 1> -1416+
<4 15> -C. XV.+ <T R> De eodem.
<T T> In die Resurrectionis usque in sabbatum in albis, et
in die Pentecostes usque in sabbatum eiusdem III.
psalmos tantum ad nocturnos, tresque lectiones antiquo
more canimus et legimus. Omnibus diebus aliis per
totum annum, si festiuitas est IX. lectiones dicimus.
Aliis uero diebus XII. psalmos, et III. lectiones recitamus.
In dominicis diebus XVIII. psalmos (excepto die Pascae
et Pentecostes) et IX. lectiones celebramus. Illi autem,
qui in diebus cottidianis tres tantummodo psalmos, et
III. lectiones celebrare uolunt, non ex regula sanctorum
Patrum, sed ex fastidio conprobantur hoc
facere. Nos autem et ordinem Romanum inuestigantes
et antiquum morem nostrae ecclesiae, imitantes antiquos
Patres, statuimus fieri sicut superius prenotauimus.
<4 16> -C. XVI.+ <T R> De obseruatione Quadragesimae.
<T I> Item ex omelia Gregorii Papae.
<T T> -V. Pars.+ Quadragesima summa obseruatione est obseruanda,
ut ieiunium in ea, (preter dominicos dies, qui
de abstinentia subtracti sunt), nisi quem infirmitas inpedierit,
nullatenus soluatur, quia ipsi dies decimae sunt anni.
A prima igitur dominica Quadragesimae usque in Pasca Domini
sex ebdomadae conputantur, quarum uidelicet dies
quadraginta et duo fiunt, e quibus dum sex dies dominici
abstinentiae subtrahuntur, non plus in abstinentia, quam
triginta et sex dies remanent. Verbi gratia, si per
LXV. dies annus uoluitur, et nos per XXXVI.
dies affligimur, quasi anni decimas Deo damus. Sed ut
sacer numerus XL. dierum adinpleatur, quem Saluator
noster sacro ieiunio consecrauerat, IV. dies prioris
ebdomadae ad supplementum XL. dierum tollantur, id
est quarta feria, que caput ieiunii subnotatur, et quinta
feria sequens, sexta, et sabbatum. Nisi istos dies
IV. superioribus XXXVI. adiunxerimus, XL. dies in abstinentia
non habemus. Iubemur etiam ab omnipotenti
Deo omnium bonorum nostrorum decimas dare.
<4 17> -C. XVII.+ <T R> Ieiunia legitima non soluantur absque
necessitate probabili.
<T I> Item Eusebius Papa.
<T T> Ieiunia in ecclesia a sacerdotibus constituta sine
rationabili necessitate non soluantur.
<S 1417><L 1> -1417+
<4 18> -C. XVIII.+ <T R> Cottidiana ieiunia duplicatis uel triplicatis
sunt preferenda.
<T I> Item Ieronimus.
<T T> Non dico ebdomadas, non dico duplicata ieiunia,
sed saltim singulos dies absque ciborum luxuria transigamus.
-+
<4 19> -C. XIX.+ <T R> De eodem.
<T I> Idem.
<T T> Sint tibi cottidiana ieiunia, refectio sacietatem fugiens.
Nichil enim prodest tibi biduo uel triduo
transmisso uacuum portare uentrem, si pariter obstruatur.
-+
<4 20> -C. XX.+ <T R> De eodem.
<T I> Idem.
<T T> Sint tibi ieiunia pura, continua, moderataque id
est cottidie esurire, et cottidie prandere. Apostolus inquit:
"Noli adhuc aquam bibere, sed modico uino utere
propter infirmitates tuas." Curat uulnera delinquentis,
curatosque sanctificat ieiunium.
<4 21> -C. XXI.+ <T R> Medicinae precepta diuinae sunt condicioni
contraria.
<T I> Item Ambrosius in Psalmo CXXX.
<T T> -VI. Pars.+ Contraria diuinae condicionis precepta
medicinae sunt. A ieiunio reuocant, lucubrare non
sinunt, ab omni intentione meditationis abducunt. Itaque
qui se medicis dederit, se ipsum sibi abnegat.
<4 22> -C. XXII.+ <T R> Quot modis uicium gulae nos tangat.
<T I> Item Gregorius in expositione B. Iob. -[lib. XXX. c. 27.]+
<T T> Quinque modis gulae uicium temptat. Aliquando
namque indigentiae tempora preuenit; aliquando tempora
non preuenit, sed cibos lautiores querit; aliquando
que sumenda sunt, procurari accuratius expetit;
aliquando autem et qualitas ciborum, et tempus
congruit, sed in ipsa quantitate sumendi mensuram
refectionis excedit. Nonnumquam et abiectius
est quod desiderat, et tamen ipso estu inmensi desiderii
deterius peccat.
<4 23> -C. XXIII.+ <T R> Absque puritate mentis ieiunia et orationes
non prosunt.
<T I> Item Pius Papa. -[epist. I.]+
<T T> Nichil enim prodest homini ieiunare, et orare, et alia
<S 1418><L 1> -1418+
bona religionis agere, nisi mens ab iniquitate, et ab
obtrectationibus lingua cohibeatur.
<4 24> -C. XXIV.+ <T R> Mediocre bonum non est magno preferendum.
<T I> Item Ieronimus.
<T T> Non mediocriter errat qui magno bono prefert mediocre
bonum. Nonne rationabilis homo dignitatem
amittit, qui uel ieiunium karitati, aut uigilias prefert sensus
integritati, ut propter abstinentiam inmoderatam,
atque indiscretam psalmorum uel offitiorum decantationem
aut amentiae, aut tristiciae notam incurrat? Numquid uerborum
flecti multitudine ut homo Deus potest? Non enim
uerbis tantum, sed corde orandus est Deus. Quapropter
melior est quinque psalmorum cantatio cum cordis
puritate, ac serenitate, et spirituali ylaritate, quam psalterii
modulatio cum anxietate cordis atque tristicia.
Cum igitur pro centum animabus psalmus uel missa
dicitur, nichil minus, quam si pro uno quolibet ipsorum
diceretur, accipitur. Audiant itaque, qui ea, que necessaria
sunt, corpori subtrahunt, illud, quod per Prophetam Dominus
loquitur: "Ego Dominus odiens rapinam holocaustorum."
De rapina uero holocaustum offert qui uel
ciborum nimia egestate uel sompni penuria corpus
inmoderate affligit.
<4 25> -C. XXV.+ <T R> Non a cibis, sed ab iniquitatibus abstinere,
est magnum et generale ieiunium.
<T I> Item Augustinus super Iohannem. -[tract. XVII.]+
<T T> Ieiunium autem magnum et generale est abstinere ab
iniquitatibus et ab illicitis uoluptatibus seculi, quod
est perfectum ieiunium. -@. 1.+ In hoc seculo quasi
Quadragesimam abstinentiae celebramus, cum bene uiuimus,
cum ab iniquitatibus et ab illicitis uoluptatibus abstinemus.
Sed quia hec abstinentia sine mercede non erit,
exspectamus illam beatam spem, et reuelationem gloriae
magni Dei, et saluatoris nostri Iesu Christi. In illa spe,
cum fuerit de spe facta res, accepturi sumus mercedem
denarium. -@. 2.+ Denarius ergo, qui accipit nomen a
decem numero, redditur, et coniunctus quadragenario
fit quinquagenarius. Unde cum labore celebramus Quadragesimam
ante Pasca, cum leticia uero, tamquam accepta
mercede, Quinquagesimam post Pasca. Nam huic tamquam
salutari labori boni operis, qui pertinet ad quadragenarium
numerum, additur quietis et felicitatis denarius, ut
quinquagenarius fiat. Significauit ipse Dominus
hec multo apertius, quando post resurrectionem quadraginta
<S 1419><L 1> -1419+
diebus conuersatus est cum discipulis suis, quadragesimo
autem die, cum ascendisset in celum, peractis
decem diebus misit mercedem Spiritus sancti.
<4 26> -C. XXVI.+ <T R> Raptorem, uel furem non facit necessitas,
sed uoluntas.
<T I> Item ex dictis Apollonii.
<T T> Discipulos, cum per segetes transeundo euellerent
spicas, et ederent, ipsius Christi uox innocentes uocat, quia
coacti fame hoc fecerunt.
<4 27> -C. XXVII.+ <T R> Non necessitas, sed uoluntas facit
perseuerantiam.
<T I> Item Ieronimus. -[in c. 7. Oseae.]+
<T T> Quicquid necessitate fit cito soluitur; quod uoluntate
arripitur perseuerat.
<4 28> -C. XXVIII.+ <T R> Ciborum temperantia salutem, abundantia
contrarium parit.
<T I> Item Iohannes Os aureum. -[hom. XXIX. ad c. 12.
ep. ad Hebr.]+
<T T> Nichil enim sic iocundum est, sicut cibus bene digestus
aut decoctus. Nichil sic salutem, nichil sic sensuum
acumen operatur, nichil sic egritudinem fugat, sicut moderata
refectio; sufficientia quippe cum nutrimento et
sospitatem simul procreat et uoluptatem; ex habundantia
uero morbum facit et molestias ingerit, et egritudines
generat et facit. Quod enim facit fames, hoc etiam
plenitudo ciborum; magis autem multo peiora.
Fames quippe in paucis diebus aufert hominem et liberat
ex hac uita penali; excessus uero ciborum consumit et
conputrescere facit corpus humanum et macerat egritudine
diuturna, et tunc cum morte crudeli consumit.
<4 29> -C. XXIX.+ <T R> Ciborum deliciae, si superhabundauerint ledunt.
<T I> Item Ieronimus. -[aduersus Iouinianum, lib. II.]+
<T T> Ne tales accipiamus cibos, quos aut difficulter digerere,
aut comestos partos magno et perditos labore doleamus.
Holerum et pomorum ac leguminum et facilior
apparatus est, et arte inpendiisque coquorum non indiget, et
sine cura sustentat humanum genus, moderate sumptus
(quia nec auide deuoratur quod irritamenta gulae non
habet) et leuiori digestione decoquitur. Nemo enim
uno et duobus cibis hisque uilibus usque ad inflationem
uentris oneratur, que diuersitate carnium et saporis
delectatione concipitur. Cum uariis nidoribus
fumant patinae, ad usum sui explenda esurie quasi
captiuos trahunt. Unde et morbi saturitate nimia concitantur,
multique inpatientia gulae uomitu remediantur,
et quod turpiter ingesserunt turpius egerunt. Ypocrates
in aphorismis epidemiis docet, crassa et obesa,
<S 1420><L 1> -1420+
que crescendi mensuram inpleuerint, nisi cito sanguinis
ablatione inminuantur, in paralisim et pessima morborum
genera erumpere, et idcirco esse necessariam demptionem,
ut rursus habeant in que possint crescere; non
enim manere in uno statu naturam corporum, sed aut
crescere semper, aut decrescere, nec posse uiuere animal,
nisi crescendi capax sit. Unde et Galienus uir
doctissimus Ypocratis interpres athletas, quorum uita et
ars sagina est, dicit in exhortatione medicinae, nec uiuere
posse diu, nec sanos esse, animasque ita nimio sanguine
et adipibus quasi luto inuolutas, nichil tenue, nichil celeste,
sed semper de carnibus, eructuare, et uentris ingluuie
cogitare.
<4 30> -C. XXX.+ <T R> Multorum infirmitates ieiunia sanant.
<T I> Idem.
<T T> Legimus quosdam, morbo articulari et podagrae humoribus
laborantes, proscriptione bonorum ad simplicem mensam
et pauperes cibos redactos conualuisse. Caruerant
enim sollicitudine dispensandae domus et epularum largitate,
que et corpus frangunt et animam. Irridet Horatius
appetitum ciborum, qui consumpti relinquunt penitenciam.
-+
<4 31> -C. XXXI.+ <T R> Dies sabbatorum a carnibus abstinere debemus.
<T I> Item Gregorius VII. -[in Sinodo celebrata Romae
anno sui Pontif. VI., c. 8.]+
<T T> -VII. Pars.+ Quia dies sabbati apud sanctos Patres
nostros in abstinentia celebris est habitus, nos eorumdem
auctoritatem sequentes salubriter ammonemus, ut quicumque
Christianae religionis participem se esse desiderat,
ab esu carnium eadem die (nisi maiori festiuitate interueniente,
uel infirmitate inpediente) abstineat.
<4 32> -C. XXXII.+ <T R> Monacho carnem gustare non licet.
<T I> Item Fructuosus Episcopus.
<T T> -VIII. Pars.+ Carnem cuiquam monacho nec gustandi
nec sumendi, est concessa licentia, non quod creaturam
Dei iudicemus indignam, sed quod carnis abstinentia utilis
et apta monachis estimetur, seruato tamen moderamine pietatis
erga egrotos. -@. 1.+ Quod si quis monachus uiolauerit,
et contra sanctionem regulae usumque ueterum
uesci carnibus presumpserit, sex mensium spacio retrusioni
et penitenciae subiacebit.
<4 33> -C. XXXIII.+ <T R> De cottidianis operibus monachorum.
<T I> Item Ieronimus ad Rusticum monachum.
<T T> Numquam de manu aut oculis tuis liber psalterii
discedat; dicatur ad uerbum, oratio sine
intermissione. Vigilet sensus, nec uagis cogitationibus
patens; corpus pariterque animus tendatur ad
<S 1421><L 1> -1421+
Dominum. Iram uince patiencia. Ama scientiam scripturarum,
et carnis uicia non amabis. Nec uacet mens tua
uariis perturbationibus, que, si pectori insederint, dominabuntur
tui, et deducent te ad delictum maximum. Facito
aliquid operis, ut semper diabolus te inueniat occupatum.
Si apostoli, habentes potestatem de euangelio
uiuere, laborabant manibus suis, ne quem grauarent, et
aliis tribuebant refrigeria, quorum pro spiritualibus metere
debebant carnalia: cur tu in usus tuos successura non
prepares? Vel fiscellam texe iunco, uel canistrum lentis
plecte uiminibus; sarriatur humus; areolae equo limite diuidantur,
in quibus cum holerum iactata fuerint semina,
uel plantae per ordinem positae, aquae ducantur irriguae,
hic pulcherrimorum uersuum spectator assistes:
"Ecce supercilio cliuosi tramitis undam
Elicit; illa cadens raucum per leuia murmur
Saxa ciet, scatebrisque arentia temperat arua."
-@. 1.+ Inserantur fructuosae arbores uel gemmis, uel surculis,
ut paruo post tempore laboris tui dulcia poma decerpas.
Apum fabricare aluearia, ad quas te mittunt Salomonis
prouerbia, monasteriorum ordinem ac regiam
disciplinam in paruis disce corporibus. Texantur et linea
capiendis piscibus. Scribantur et libri, ut et manus
operetur cibos, et anima lectione saturetur. "In desideriis
est omnis otiosus." Egiptiorum monasteria hunc
morem tenent, ut nullum absque opere et labore suscipiant,
non tam propter uictus necessaria, quam propter
animae salutem, nec uagentur perniciosis cogitationibus,
et instar fornicantis Iherusalem diuaricent
pedes suos omni transeunti. <T I> Et in sequentibus: <T T> -@. 2.+
Quid? ergo peribunt omnes, qui in urbibus habitant? Ecce
illi fruuntur suis rebus, ministrant ecclesiis, adeunt balnea,
unguenta non spernunt, et in omnium flore uersantur.
Ad quod et ante respondi, et nunc breuiter respondeo, me
in presenti opusculo non de clericis disputare, sed monachum
instituere.
<4 34> -C. XXXIV.+ <T R> Absque prelati sui licentia canonicis
nichil agere licet.
<T I> Item in V. libro Capitulorum. -[c. 115.]+
<T T> -IX. Pars.+ In omnibus igitur (quantum humana permittit
fragilitas) decernimus, ut canonici clerici canonice
uiuant, obseruantes diuinae scripturae doctrinam, et
documenta sanctorum Patrum, et nichil sine licentia episcopi
sui uel magistri eorum inconposite agere presumant; in
unoquoque episcopatu simul manducent et dormiant,
<S 1422><L 1> -1422+
ubi his facultas id faciendi suppetit; qui de rebus ecclesiasticis
stipendia accipiunt, in suo claustro maneant;
et singulis diebus mane prima ad lectionem ueniant, et
audiant quid eis inperetur. Ad mensam uero similiter lectionem
audiant, et obedientiam secundum canones suis magistris
faciant.
<4 35> -C. XXXV.+ <T R> Presbiteri, qui simul conueniunt, ebrietatem
et comessationes summopere uitent.
<T I> Item ex Concilio Nannetensi. -[c. 10.]+
<T T> -X. Pars.+ Nullus presbiterorum, quando ad anniuersarium
diem trigesimum, uel tertium alicuius defuncti,
aut quacumque uocatione ad collectam presbiteri conuenerint,
se inebriare nullatenus presumant; nec precati
in amore sanctorum uel ipsius animae bibere,
aut ad bibendum cogere, uel se aliena precatione
ingurgitare; nec plausus et risus inconditos et fabulas
inanes ibi referre aut cantare presumat; uel turpia ioca uel
urso uel tornatricibus ante se fieri patiantur; nec laruas
demonum ante se ferri consentiant, quia hoc diabolicum
est, et sacris canonibus prohibitum.
<4 36> -C. XXXVI.+ <T R> Quibus spectaculis clerici interesse debent.
<T I> Item ex Concilio Laudicensi. -[c. 54.]+
<T T> Non oportet ministros altaris uel quoslibet clericos spectaculis
aliquibus, que aut in nuptiis, aut in cenis,
exhibentur, interesse, sed ante, quam thimelici ingrediantur,
surgere eos de conuiuio, et abire debere.
<4 37> -C. XXXVII.+ <T R> Clericus uel laicus sine iussione episcopi
non peregrinetur.
<T I> Item ex eodem. -[c. 42. et 41.]+
<T T> -XL. Pars.+ Non oportet ministrum altaris, uel quemlibet
clericum preter iussionem episcopi ad peregrinandum
proficisci. -@. 1.+ Laicum etiam sine canonicis litteris,
id est formata, similiter non oportet alicubi proficisci.
<4 38> -C. XXXVIII.+ <T R> Colorum fucis mulieres uti non debent.
<T I> Item Augustinus ad Possidium, et qui cum eo sunt
fratres. -[epist. LXXIII.]+
<T T> -XII. Pars.+ Fucare pigmentis, quo uel rubicundior,
uel candidior appareat, adulterina fallacia est qua
non dubito etiam ipsos maritos se nolle decipi, quibus
solis permittendae sunt feminae ornari secundum ueniam,
non secundum inperium. Nam uerus ornatus, maxime
<S 1423><L 1> -1423+
Christianorum et Christianarum, non tantum nullus fucus
mendax, uerum ne auri quidem uestisque pompa,
sed mores boni sunt. -@. 1.+ Exsecranda autem superstitio
ligaturarum (in quibus etiam in aures uirorum in summis
ex una parte auriculis suspensae deputantur) non ad
placendum hominibus, sed ad seruiendum demonibus adhibentur.
-+
<4 39> -C. XXXIX.+ <T R> Quod Spiritus sanctus procedit a Patre et Filio.
<T I> Item ex Simbolo Ephesini Concilii CC. Episcoporum,
quod habitum est contra Nestorium.
<T T> -XIII. Pars.+ De Spiritu dicit Dominus in euangelio:
"Ille me clarificabit." Hoc rectissime sentientes,
unum Christum et Filium, non uelut alterius egentem
gloria, confitemur a Spiritu sancto gloriam consecutum, quia
spiritus eius nec melior, nec superior ipso est, sed quia
humana opera faciens ad demonstrationem suae deitatis
uirtute proprii spiritus utebatur, ab ipso glorificatus
dicitur, eo quod uirtus sua uel disciplina quelibet
unumquemque clarificet. Quamuis enim in sua sit substantia
spiritus eius, et intelligatur in persona proprietas,
iuxta id quod Spiritus est, et non Filius: attamen
alienus non est ab illo. Nam spiritus appellatus est ueritatis,
et ueritas Christus est. Unde et ab isto similiter
sicut a Deo Patre procedit. Denique hic ipse Spiritus
etiam per sanctorum apostolorum manus miracula gloriosa
perficiens glorificauit Dominum Iesum Christum, postquam
ascendit in celum. Nam creditur Christus natura Deus
existere per suum spiritum uirtutem efficiens, ideoque
dicebat: "De meo accipiet, et annunciabit uobis."
<S 1424><L 1> -1424+
<4 40> -C. XL.+ <T R> De eodem.
<T I> Item Didimus in libro -[II.]+ de Spiritu sancto, contra
errorem grecorum.
<T T> Saluator, qui et ueritas ait: "Non enim loquetur
a semetipso," hoc est: sine me, et sine meo et
sine Patris arbitrio, quia inseparabilis est a mea et Patris
uoluntate. <T I> Et amplius: <T T> -@. 1.+ Quia ex se non est, sed ex
Patre et a me est. Hoc enim ipsum, quod consistit,
et loquitur, a Patre et a me ille est: "Ego
ueritatem loquor," id est inspiro que loquitur, siquidem
spiritus ueritatis est. Dicere autem et loqui in Trinitate,
non secundum consuetudinem nostram, qua ad nos sermocinamur
et loquimur, est accipiendum, sed iuxta
formam incorporalium naturarum, et maxime Trinitatis,
que uoluntatem suam ingerit in corda credentium;
eorum cordibus inserit, qui eam digni sunt audire.
-@. 2.+ Liquido ergo est dicere Patrem et audire Filium,
uel e contra Filium loquentem audire Patrem, eiusdem
naturae esse Patrem et Filium, et in Patre et
Filio consensus est significatio. Spiritus sanctus, qui
est spiritus ueritatis, et spiritus sapientiae, non potest
audire Filium loquentem que nescit, cum hoc ipsum sit,
quod profertur a Filio, id est Deus procedens de Deo,
Spiritus ueritatis procedens a ueritate, consolator manans de
consolatore. Denique, ne quis illum a Patris et Filii societate
et uoluntate discerneret, scriptum est: "Non enim
a semetipso loquitur: sed sicut audit et loquitur."
Cui simile etiam de se ipso Saluator ait: "Sicut
audio, iudico," et alibi: "Non potest Filius a se
facere quicquam, nisi quod uiderit Patrem facientem."
